<?xml version='1.0' encoding='utf-8'?>
<html xmlns="http://www.w3.org/1999/xhtml"><head>
<title>Gajal de Sfer</title>

<meta name="author" content="Ĝan Ŭesli Starling"/>
<meta name="copyright" content="2014, Ĝan Ŭesli Starling"/>
<meta name="description" content="Translation de Mazirian the Magician, Chapter 6, Gajal de Sfer by Jack Vance into Esperanto. One de several such translations with all non-beginner vocabulary hyperlinked to dictionary definitions."/>
<meta name="keywords" content="esperanto, traduko, tradukoj, komencanto, bitlibro, Mistera Sturno, Jack Vance, Starling"/>
<link rel="stylesheet" type="text/css" href="styles/starling.css"/>
<link href="styles/fonts.css" rel="stylesheet" type="text/css"/>
</head>
<body>

<svg xmlns:xlink="http://www.w3.org/1999/xlink" xmlns="http://www.w3.org/2000/svg" version="1.1" width="100%" height="100%" viewBox="0 0 600 800" preserveAspectRatio="xMidYMid meet">
<image width="600" height="800" xlink:href="images/01-06.png"/>
</svg>

<h2>Ĉapitro 6</h2>
<h3>Gajal de Sfer</h3>

<p>Gajal de Sfer naskiĝis kiel homo aparta de siaj kunuloj kaj fariĝis fonto da ĉagreniĝo je sia patro. Montranta normalan eksteran formon, tamen interne de lia menso estis mankejo kiu sopiris dolore por nutriĝo. Estis kvazaŭ iu surŝutis sorĉon al li je naskiĝo, agacilo trudita sur la infano pro animstato sardone mokema, tiel ke ĉiu ajn okazaĵo, sendepende de kiom bagatela, fariĝis afero inda je miro kaj scivolemego. Eĉ je aĝo tiom juna kiom kvar sezonoj li estis eldiradanta tiajn enketojn kiaj:</p>

<p>“Kial kvadratoj havas pli da flankoj ol trianguloj?”</p>

<p>“Kiel ni vidu tiam, post kiam la suno mallumiĝos?”</p>

<p>“Ĉu floroj kreskas sub la oceano?”</p>

<p>“Ĉu steloj siblas kaj krepetas kiam pluvo venas je noktoj?”</p>

<p>Pri kiuj lia senpacienca patro donis tiajn respondojn kiaj:</p>

<p>“Tiel ordigis la Pragmatiko; kvadratoj kaj trianguloj devas obei la fiks-regulon.”</p>

<p>“La afero devigos ke ni serĉu mane kaj palpetu nian vojon.”</p>

<p>“Mi neniam esploris la veron de ĉi tiu afero; nur la <a id="kurator" href="01-V.xhtml#kurator">Kuratoro</a> scius.”</p>

<p>“Neniel, ĉar la steloj altas super la pluvo, pli altas ol eĉ la plej altaj nubaĵoj, kaj naĝas tie en maldensega aero kie pluvo neniam brediĝos.”</p>

<p>Dum Gajal kreskiĝis al junuleco, tiu ĉi mankejo en lia menso, anstataŭ fariĝi malstrikta kaj vaksa, ŝajne pulsadis kun pli violenta doloro. Kaj sekve li demandis:</p>

<p>“Kial homoj tiam mortas kiam oni ilin mortigas?”</p>

<p>“Kien iras beleco tiam kiam ĝi malaperas?”</p>

<p>“Kiom longe vivis homoj sur la Tero?”</p>

<p>“Kio estas malantaŭ la ĉielo?”</p>

<p>Pri tiaj demandoj lia patro, mordante <a id="acerb" href="01-V.xhtml#acerb">acerbecon</a> for de siaj lipoj, kutimis jene respondi:</p>

<p>“Morto estas la heredaĵo de vivo; la viveco de viro estas tia kia aero en veziko. Punkciu tiun ĉi vezikon kaj elen, elen, elen eskapas viveco, kiel la koloro de fadiĝanta sonĝo.”</p>

<p>“Belo estas  <a id="glace" href="01-V.xhtml#glace">glaceo</a> kion amo aldonas por trompi la okulon. Pro tio povus diriĝi, ke kiam la cerbo estas sen amo la okulo rigardas vidante neniom da belo.”</p>

<p>“Kelkaj diras ke viroj leviĝis el de tero kiel larvoj el de mortintulo; aliaj sugestas ke la unuaj viroj deziris loĝejon kaj tial kreis Teron per sorĉado. La demando estas ĉirkaŭita per detalismo; nur la Kuratoro povas respondi kun precizeco.”</p>

<p>“Senfina malplenejo.”</p>

<p>Kaj Gajal cerbumis kaj hipotezis, proponis kaj asertis ĝis okazis, ke li trovis sin subjekto de kaŝe publika amuzo. Onidiro cirkuladis, ke gléfto trovinta la patrinon de Gajal dum naskado, estis ŝtelinta parton de lia cerbo, lasante mankon kion li poste labore strebis ripari.</p>

<p>Gajal tial apartigis sin kaj travagadis la herbajn montetojn de Sfer en soleco. Sed ĉiam lia menso demandemis, ĉiam li serĉis eltrovi la sciojn pri ĉio ĉirkaŭ li, ĝis fine lia patro, pro ĉagreniĝo, rifuzis aŭdi pluajn enketojn, decidante ke ĉioma scio estis jam sciita, ke la bagatelaĵoj kaj senutilaĵoj estis jam forĵetitaj, lasante <a id="rezidu" href="01-V.xhtml#rezidu">reziduon</a> kio estas ĉio kio necesas por kompleta viro.</p>

<p>Je tiu ĉi tempo Gajal estis en la komenca parto de plenkreska vireco, negranda sed bonforma junulo kun klaraj okuloj, inklino je severe elegantaj vestoj, kaj kaŝita problemo kiu montris sin per strikteco ĉe la anguloj de lia buŝo.</p>

<p>Aŭskultinta la koleran decidegon de sia patro Gajal diris, “Unu demandon pluan, kaj poste mi demandados ne plu.”</p>

<p>“Parolu,” deklaris lia patro. “Unu demandon pluan mi permesas al vi.”</p>

<p>“Vi ofte referencigis min je la Kuratoro; kiu li estas, kie mi trovu lin, por ke mi kuracu mian malsatdoloron pri kompreno?”</p>

<p>Momenton la patro detale inspektis la filon, kiun li nun konsideris jam transirinta la randon al freneziĝeco. Poste li respondis en kvieta voĉo, “La Kuratoro gardas la Muzeon Homaran, kion antikva legendo indikas por troviĝi en la Lando de la Falanta Muro — malantaŭ la montoj de Fer Akŭila kaj norde de Askolajs. Ne estas certe ke aŭ Kuratoro aŭ Muzeo ankoraŭ ekzistas; tamen ŝajne evidentas ke se la Kuratoro scius ĉiujn aferojn, kiel diras legendo, necesas ke li sciu la mort-evitilon de sorĉistoj.”</p>

<p>Gajal diris, “Mi volas serĉi la Kuratoron, kaj la Muzeon  Homaran, por ke ankaŭ mi sciu ĉiujn aferojn.”</p>

<p>La patro diris pacience, “Mi donacos al vi mian bonegan blankan ĉevalon, mian Plivastigeblan Ovon por via ŝirmilo, mian <a id="scintil" href="01-V.xhtml#scintil">Scintilan</a> Ponardon por lumigi la nokton. Plue, mi eldiros benon laŭlonge sur via vojo, kaj danĝero preterglitos vin kondiĉe ke vi ne vagos for de la propra irejo.”</p>

<p>Gajal entenis la cent novajn demandojn kiuj pretis sur sia lango, inkluzive de enketo pri kie la patro lernis tiujn ĉi manefestaĵojn de sorĉado, kaj akceptis la donacojn: la ĉevalon, la magian ŝirmilon, la ponardon kun la luma pomelo, kaj la benon por gardi lin de la malavantaĝaj cirkonstancoj kiuj malhelpegas vojaĝantojn laŭlonge de la malhelaj piedvojo de Askolais.</p>

<p>Li pretigis la ĉevalon, akrigis la ponardon, faris lastan ĉirkaŭrigardon en la malnova domego ĉe Sfer, kaj ekforiris al la nordo, kun la malplenejo en sia cerbo pulsante deziranta la plaĉigan premon de kompreno.</p>

<p>Li transiris la Riveron Skaŭm’ sur malnova barĝo. Surpaŝante la barĝon kaj pro tio depaŝinte la irejon la beno perdis sian efikofortecon kaj la barĝisto, kiu <a id="avid" href="01-V.xhtml#avid">avidis</a> la riĉaspektajn vestaĵojn de Gajal, provis <a id="klab" href="01-V.xhtml#klab">klabi</a> lin per pezoŝarĝita bastoneto. Gajal defendis la baton kaj piedbatis la viron en la netravideblan profundan akvon, kie li dronis.</p>

<p>Suprenirante la nordan randon de la Skaŭm’ li vidis antaŭ si la Porfiran Cikatron, la malhelajn poplojn kaj blankajn kolonojn de Kajin, la malfortan brilon de Golfo Sanrealo.</p>

<p>Vaganta sur la dispeciĝantaj stratoj, li tiom multe demandadis al la <a id="langvor" href="01-V.xhtml#langvor">langvoraj</a> loĝantoj, ke unu en seka ŝercemo sugestis, ke li aliru profesian <a id="auxgur" href="01-V.xhtml#auxgur">aŭguriston.</a></p>

<p>Tiu ĉi troviĝis en budo farbita kun la Signoj de la Aŭmokopelastiana Kabalo. Li estis alte maldika brunulo kun ruĝe randitaj okuloj kaj malpura blanka barbo.</p>

<p>“Kiom viaj prezoj?” demandis Gajal singarde.</p>

<p>“Mi respondas al tri demandoj,” statis la aŭguristo. “Kontraŭ dudek térsoj mi ordigas respondon en klara kaj reaginda lingvaĵo; kontraŭ dek mi uzas la lingvon de ĉantado, kio foje enlasas ambiguecon; kontraŭ kvin mi parolas <a id="alegori" href="01-V.xhtml#alegori">alegorion</a> kion vi devas interpreti laŭ via propra volo; kaj kontraŭ unu térso mi babiladas en nekonata lingvo.”</p>

<p>“Unue mi devas enketi, kiom profundas via scio?”</p>

<p>“Mi scias ĉion,” respondis la aŭguristo. “La sekretojn de la ruĝo kaj la sekretojn de la nigro, la perditajn sorĉojn de Granda Motolamo, la filozofion de la fiŝo kaj la voĉon de la birdo.”</p>

<p>“Kaj kie estis vi lerninta ĉiujn ĉi aferojn?”</p>

<p>“Per pura <a id="indukt" href="01-V.xhtml#indukt">induktado,”</a> eksplikis la aŭguristo. “Mi reeniras mian budon, mi enĉambrigas min kun absolute neniom da lumo, kaj, tiel apartigita, mi solvas ĉiujn profundaĵojn de la mondo.”</p>

<p>“Kun ĉiom ĉi valoregaj sciaĵoj jam posedataj,” pridemandis Gajal, “kial vi vivtenas tiom malriĉe, kun ne eĉ <a id="unc" href="01-V.xhtml#unc">unco</a> da graso en via korpo kaj tiuj ĉi malvaloregaj vestaĵoj sur via dorso?”</p>

<p>La aŭguro staris rekte en furoro, “Iru pretere, iru pretere! Mi jam malŝparis kvindek térsojn da saĝeco je vi, kiu havas ne eĉ kupran pecon en via zonsako. Se vi deziras senpagan eksaĝiĝon,” kaj li ridaĉis pro amuzego “iru serĉi la Kuratoron.” Kaj li ŝirmis sin en sia budo.</p>

<p>Gajal luis ĉambron por la nokto, kaj je la manteno pluiris norden. La detruitaj lokoj de la Malnova Urbo pasis je la maldekstro, kaj la irvojo kondukis en la fablan arbaron.</p>

<p>Multajn tagojn Gajal rajdis norden, kaj, singarda kontraŭ danĝero, restis sur la irvojo. Je noktoj li ĉirkaŭis sin kaj sian ĉevalon en sia magia ŝirmejo, la Plivastigebla Ovo — <a id="membran" href="01-V.xhtml#membran">membrano</a> nepenetrigebla per muskolo, ungo, sorĉo, premsonego aŭ malvarmo — kaj tial restis senzorge malgraŭ la provoj de la avidaj estuloj de la mallumo.</p>

<p>La granda nebrila globo de la suno falis malantaŭ li; la tagoj fariĝis palaj kaj la noktoj akre malvarmaj, kaj fine la krutaĵoj de la montaro Fer Akŭila sinprezentis minimumege ĉe la norda horizonto.</p>

<p>La arbaro jam fariĝis malpli alta kaj malpli densa, kaj la kutima arbo estis dáobado, ronda dika afero el pezaj nodecaj branĉoj, tiuj ĉi el koloro de frot-polurita flav-ruĝa <a id="bronz" href="01-V.xhtml#bronz">bronzo,</a> surŝutita de malhelaj pilke tufaj foliaroj. Apud giganto de la genro Gajal trovis vilaĝon el herboteraj dometoj. Disa aro da malamiketaj aĉuloj aperis kaj ĉirkaŭis lin montrante esprimojn de kuriozeco. Gajal, ne mapli ol la vilaĝanoj, havis demandojn, sed neniuj volus paroli ĝis post alpaŝus la vilaĝestro — fortika viro kiu portis dikfelan ĉapelon, mantelon el bruna felo kaj brosaspektan barbon, tiel ke estis malfacile distingi kie unu finiĝis kaj la alia komencis. Li putre odoris, kio malplaĉis al Gajal, kiu, pro celo ĝentila, kaŝis sian malplaĉiĝon.</p>

<p>“Kien vi iras?” demandis la vilaĝestro.</p>

<p>“Mi volas transiri la montojn al la Muzeo Homara,”  diris Gajal. “Kien kondukas la vojeto?”</p>

<p>La vilaĝestro fingre indikis <a id="nocx" href="01-V.xhtml#nocx">noĉon</a> sur la silueto de la montaro. “Jen Omuna Intermonto, la plej mallonga kaj plej bona irejo, sed vojo mankas. Neniu venas kaj neniu iras, ĉar kiam oni pasas la Intermonton, tiam oni surmarŝas landon nekonatan. Kaj kie trafiko mankas, memevidente ne necesas esti vojeto.”</p>

<p>La informo ne feliĉigis Gajal-on.</p>

<p>“Pro kio, do, estas konate ke Omuna Intermonto kondukas al la Muzeo?”</p>

<p>La vilaĝestro ŝultrolevis. “Tiel indikas nia tradicio.”</p>

<p>Gajal turnis la kapon je aŭdiĝo de raŭka flarado kaj vidis enfermejon el plektitaj salikoj. Sur grundo malpura pro fekaĵo kaj surpaŝita pajlo staris kelke da grandegaj viroj altaj je ok aŭ naŭ futoj. Ili estis nudaj, kun malordaj tufoj da flavaj haroj kaj akvecaj bluaj okuloj. Ili havis vaksaspektajn vizaĝojn kaj esprimojn de aĉa stulteco. Dum Gajal rigardis, unu el ili paŝadis al baseno kaj komencis brue manĝegi grizan kaĉaĵon.</p>

<p>Gajal diris, “Kia speco de aĵoj estas tiuj ĉi?”</p>

<p>La vilaĝestro palpebrumis pro amuziĝo je la naiveco de Gajal. “Tiuj estas niaj áŭstoj, nature.” Kaj li gestis malestime je la blanka ĉevalo de Gajal. “Neniam mi vidis áŭston pli strangan ol tiu kiun vi sursidas. La niaj portas nin pli facile kaj ŝajnas esti malpli malignaj; pluse, neniu karno pli bongustas ol tiu de áŭsto ĝuste <a id="brez" href="01-V.xhtml#brez">brezita</a> kaj boligita.”</p>

<p>Starante proksimege, li palpis la metalon de la selo de Gajal kaj la ruĝe kaj flave <a id="brod" href="01-V.xhtml#brod"> broditan</a> dorsotukon. “Viaj ornamaĵoj tamen estas riĉaj kaj el plejalta kvalito. Mi tial donacos al vi mian grandan kaj pezan áŭston kontraŭ tiu besto kun ĝiaj ekipaĵoj.”</p>

<p>Gajal ĝentile deklaris ke plaĉas al li la propra rajdobesto, kaj la vilaĝestro gestis ŝultroleve.</p>

<p>Kornblovo soniĝis. La vilaĝestro ĉirkaŭrigardis, poste turniĝis al Gajal. “Manĝaĵo prepariĝis; ĉu vi manĝos?”</p>

<p>Gajal ekrigardis al la barilo da áŭstoj. “Mi ĝuste nun ne malsatas, kaj mi devas hasti antaŭen. Tamen, mi dankas al vi pro via bonkoreco.”</p>

<p>Li forrajdis; dum li pasis sube de la arkaĵo de la granda dáobado, li turniĝis ekrigardi al la vilaĝo. Ŝajnis esti troa aktiveco inter la dometoj. Rememorante la avidon de la vilaĝestro je lia selo, kaj atenta pri tio, ke li ne plu laŭiras la benitan irejon, Gajal urĝis sian ĉevalon antaŭen kaj tondris rapide sub la arboj.</p>

<p>Kiam li alproksimiĝis je la montpiedaj montetoj la arbaro fadis por fariĝi <a id="savan" href="01-V.xhtml#savan">savano,</a> tapiŝita de malbrilaj, artikohavaj herboj kiuj grincis sub la piedoj de la ĉevalo. Gajal ekrigardis suben laŭ la ebenejo. La suno, maljuna kaj tiom ruĝa kiom aŭtuna <a id="granat" href="01-V.xhtml#granat">granato,</a> duonsubiris en la sud-okcidento; la lumo trans la ebenejo estis  malforta kaj akveca; la montoj prezentis kuriozan aspekton de artefareco, kiel pentraĵo desegnita por efiko de nenature forlasita izoleco.</p>

<p>Gajal ekrigardis la sunon fojon plu. Restis plua horo da lumo, poste la malluma nokto de fintempa Tero. Gajal turniĝis ensele, rigardis malantaŭ si, sentante sin sola, sendefenda. Kvar áŭstoj, portantaj virojn surŝultre, venis duonkurantaj el la arbaro. Vidante Gajal-on, ili ekis peze kuradi. Kun tremo Gajal turnis rade sian ĉevalon kaj malstriktigis la rimenojn, kaj la blanka ĉevalo ekkuris trans la ebenejo al Omuna Intermonto. Malantaŭe sekvis la áŭstoj, surrajditaj de la per felo mantelitaj vilaĝanoj.</p>

<p>Ĝuste kiam la suno tuŝis la horizonton, plua arbaro antaŭa montriĝis kiel malklara linio de malheleco. Gajal rigardis malantaŭen al siaj sekvantoj, salte kurantaj nun je unu mejlo malantaŭe, turnis sian rigardon refoje al la arbaro. Malbona loko por rajdi dum nokto… </p>

<p>La malhela foliaro pendis minace super li; li pasis sub la unuaj nodecaj branĉegoj. Se la áŭstoj ne povus flare sekvi la spurojn, ili eble nun evitiĝus. Li ŝanĝis la direkton, turnis unuan fojon, duan, trian fojon, poste haltigis sian ĉevalon por aŭskulti. De malproksime frapega sono atingis liajn orelojn. Gajal elseliĝis, gvidis la ĉevalon en profundan valeton kie densa aro da folioj staris mure. Postnelonge la kvar viroj sur iliaj brute altaj áŭstoj pasis en la posta lumo super li, nigraj duopaj formoj en pozoj sugestantaj pri malbonhumoro kaj malesperiĝo.</p>

<p>La peza frapado kaj paŝado de piedoj fadis kaj ĉesis.</p>

<p>La ĉevalo moviĝis senripozeme; la foliaro susuris.</p>

<p>Malseka venteto pasis malsupren laŭ la valeto kaj malvarmetigis la nukon de Gajal. Mallumeco leviĝis de malnova Tero tiel kiel inko en baseno.</p>

<p>Gajal tremis: pli saĝe, ke li rajdu for tra la arbaro, for de la malĝojaj vilaĝanoj kaj iliaj sentomankaj rajdobestoj. Kvankam…</p>

<p>Li turnis sian ĉevalon supren al la suprejo kie la kvar antaŭe pasis kaj sidis aŭskultantaj. Malproksime malsupren laŭ la vento li aŭdis raŭkan vokon. Turnante al la kontraŭa direkto li lasis, ke la ĉevalo elektu laŭvole la vojon.</p>

<p>Branĉoj kaj branĉegoj plektis desegnaĵojn sur la fadanta purpureco super li; la aero odoris de <a id="musk" href="01-V.xhtml#musk">musko</a> kaj malseka <a id="sxim" href="01-V.xhtml#sxim">ŝimo.</a> La ĉevalo haltis subite. Gajal, streĉita je ĉiu muskolo, kliniĝis iomete antaŭen, la kapo turnita, aŭskultanta. Estis senso pri danĝero ĉe la vango. La aero estis senmova, malnormala; liaj okuloj povis travidi ne eĉ dek futojn en la nigrecon. Ie proksime estis mortigo — pulvoriga, muĝanta mortigo, preta por subite ŝoki.</p>

<p>Ŝvitanta malvarme, tima kontraŭ ajna moviĝo, li devigis sin al elseliĝo. Rigide li glitis el la selo, elprenis la Plivastigeblan Ovon, kaj ekĵetis ĝin ĉirkaŭ sian ĉevalon kaj sin mem. Ah, nu … Gajal ellasis la premon de sia entenita spiro. Sekureco.</p>

<p class="center">
	<img class="break" alt="***" src="images/break.png"/>
</p>

<p>Malforta ruĝa lumo striis kline tra la branĉoj el la oriento. La spiraĵo de Gajal vaporis en la aero kiam li elvenis la Ovon. Post porciumi por si mem manplenon da sekigita frukto kaj por la ĉevalo sakon da muelitaj grajnoj, li enseliĝis kaj ekiris al la montoj.</p>

<p>La arbaro pasiĝis malantaŭen, kaj Gajal rajdis el ĝi sur altan ebenejon. Li alrigardis la linion da montoj. Sufuze de rosa sunlumo, la griza, grize verda, malhele verda montaro vagadis okcidenten malproksime al la Golfo Melantuno, orienten al la malproksima Lando de la Falanta Muro. Kie Omuna Intermonto?</p>

<p>Gajal de Sfer serĉis vane por trovi la noĉon kiu estis videbla de la vilaĝo de la fele mantelitaj murdistoj.</p>

<p>Li malridetis kaj turnis siajn okulojn supren al la altecon de la montoj. Eroditaj de la pluvoj de la daŭrotempo de la Tero, la deklivoj de la montflankoj estis facilaj kaj la krutaĵoj leviĝis tiel kiel stumpoj de elputriĝintaj dentoj. Gajal turnis sian ĉevalon por supreniri kaj trairis la senvojan deklivon en la montaron Fer Akŭila.</p>

<p class="center">
	<img class="break" alt="***" src="images/break.png"/>
</p>

<p>Gajal de Sfer estis perdinta la vojon en lando de vento kaj nudaj krutaĵoj. Kiam venis nokto li kurbis senemocie en la selo dum la ĉevalo portis lin laŭ propra volo. Ie la antikva vojo tra Omuna Intermonto kondukus al la norda tundro, sed nun, sub malvarmiga tutĉiela nubaro, la nordo, oriento, sudo kaj okcidento similis sube de <a id="lavend" href="01-V.xhtml#lavend">lavend-</a>metale kolora ĉielo. Gajal rimene haltigis sian ĉevalon kaj, leviĝanta en la selo, serĉis la teron. La krutaĵoj staris, altaj, fremdaj; la grundo estis senvegetaĵa krom per aretoj de seka arbusto. Li faletis por sidiĝi kurbe en la selo, kaj lia blanka ĉevalo kuretis antaŭen.</p>

<p>Kapo klinita antaŭen kontraŭ la vento Gajal rajdis, kaj la montoj plasiĝis kline en la krepusko tiel kiel skeleto de <a id="fosili" href="01-V.xhtml#fosili">fosilio</a> de dio.</p>

<p>La ĉevalo haltis, kaj Gajal trovis sin ĉe la rando de larĝa valo. La vento jam mortis; la valo kvietis. Gajal  kliniĝis antaŭen fikse rigardanta. Sube etendiĝis malhela kaj senviva urbo. Nebulo bloviĝis laŭ la stratoj kaj en la krepuska postlumo falis malbrile sur <a id="ardez" href="01-V.xhtml#ardez">ardezajn</a> tegmentojn.</p>

<p>La ĉevalo nazblekis kaj skrapis la multŝtonan grundon.</p>

<p>“Stranga urbo,”  diris Gajal, “sen lumoj, sen sono, sen odoro de fumo… Preterdube forlasita ruino de antikvaj tempoj…”</p>

<p>Li pense <a id="debat" href="01-V.xhtml#debat">debatis,</a>  ĉu li subeniru al la stratoj.  Foje okazas, ke malnovaj ruinoj <a id="hant" href="01-V.xhtml#hant">hantiĝas</a> fare de strangaj <a id="distil" href="01-V.xhtml#distil">distilaĵoj,</a> sed tia ruino eble aliriĝas per vojeto. Tenante al tiu ĉi penso li startis sian ĉevalon subeniri la deklivon.</p>

<p>Li eniris la urbeton kaj la hufoj sonoris laŭte kaj akre sur la pavimŝtonoj. La konstruaĵoj estis el ŝtono kaj malhela mortero kaj ŝajnis esti nenormale bone konservitaj. Kelkaj <a id="lintel" href="01-V.xhtml#lintel">linteloj</a> jam rompiĝis kaj subfleksiĝis, kelkaj muroj gapis malfermaj, sed por la plejparto la ŝtonaj domoj sukcesis kontraŭstari la mordadon de tempo… Gajal flaris fumon. Ĉu homoj ankoraŭ loĝis ĉi tie? Decis, ke li antaŭiru zorge.</p>

<p>Antaŭ konstruaĵo kiu aspektis kiel gastejo floroj en urno ornamis. Gajal rimentire haltigis sian ĉevalon kaj pripensis ke floroj estas malofte ŝatataj fare de homoj malamike inklinaj.</p>

<p>“Saluton!” li vokis unu fojon — duan fojon.</p>

<p>Neniuj kapoj aperis el pordoj, neniu oranĝa flagreto lumis la fenestrojn. Gajal malrapide turniĝis kaj rajdis plu.</p>

<p>La strato plilarĝiĝis kaj turniĝis al granda ĉefdomo, kie Gajal vidis lumeton. La konstruaĵo havis altan fronton, tiu havanta kvar grandajn fenestrojn, ĉiu el kiuj havis du faldkurtenojn el surpentrita bronza <a id="filigran" href="01-V.xhtml#filigran">filigrano,</a> kaj ĉiu situis super balkaneto. Marmora <a id="balustrad" href="01-V.xhtml#balustrad">balustrado</a> antaŭ la teraso briletadis oste blanka, kaj, malantaŭ tio, masiva pordo estis iomete malferma; el tio venis la strio de lumo kaj ankaŭ frazo de muziko.</p>

<p>Gajal de Sfer, haltante, fiksrigardis nek la domon nek la lumon trairante la domon. Li elseliĝis kaj riverencis al la juna virino kiu sidis pensante sur la balustrado iom malproksime laŭ ĝia longo. Kvankam estis tre malvarme, ŝi portis nur simplan robon, flav-oranĝan, koloro de <a id="dafodil" href="01-V.xhtml#dafodil">dafodilo.</a> Topaz-koloraj haroj falis malstrikte ĝis la ŝultroj kaj donis al ŝia vizaĝo aspekton imponan kaj penseman.</p>

<p>Dum Gajal rektiĝis de sia riverenco la virino kapklinis, ridetanta iome, kaj senatente fingrumis la harbuklon apud la vango.</p>

<p>“Estas amara nokoto por vojaĝado.”</p>

<p>“Amara nokto por <a id="kontempl" href="01-V.xhtml#kontempl">kontempli</a> la ŝtelojn,” respondis Gajal.</p>

<p>Ŝi ridetis refoje. “Mi ne malvarmas. Mi sidas kaj revas… Mi aŭskultas la muzikon.”</p>

<p>“Kiel nomiĝas tiu ĉi loko?” demandis Gajal, rigardanta laŭlonge la straton unudirekte, aliadirekte, refoje al la junulino. “Ĉu estas iuj aliaj krom vi mem?”</p>

<p>“Tiu ĉi loko nomiĝas Karhaselo,” diris la junulino, “forlasita de ĉiuj antaŭ dek mil jaroj. Nur mi kaj mia maljuna onklo loĝas ĉi tie, trovante tiun lokon rifuĝejo de la Saponedoj de la tundro.”</p>

<p>Gajal pripensis: tiu ĉi virino eble aŭ eble ne estas sorĉistino.</p>

<p>“Vi malvarmas kaj lacas,”  diris la junulino, “kaj mi devigas vin plue stari surstrate.” Ŝi stariĝis. “Ni ofertas al vi gastigadon.”</p>

<p>“Tion mi feliĉe akceptas,”  diris Gajal, “sed unue mi devas konduki mian ĉevalon al ŝirmejo.”</p>

<p>“Li estos kontenta en la domo tie. Ni havas nenian ĉevalejon.” Gajal, sekvante ŝian fingromontron, vidis malaltan ŝtonan konstruaĵon kun malfermita pordo kondukanta al nigreco.</p>

<p>Li kondukis la blankan ĉevalon tien, deprenis la bridon kaj selon; poste, staranta en la pordo, li aŭskultadis la muzikon kion li estis atentinta antaŭe, la fajfado de tremige stranga kaj antikva <a id="flut" href="01-V.xhtml#flut">fluta</a> muziko.</p>

<p>“Strange, strange,” li murmuris, dorlote frotanta la <a id="muzel" href="01-V.xhtml#muzel">muzelon</a> de la ĉevalo. “La onklo ludas muzikon, la junulino fiksrigardas la stelojn de la nokto…” Li konsideris momenton. “Eble mi estas tro suspektema. Se sorĉistino ŝi estas, nenion ŝi povas gajni de mi. Se ili estas simplaj rifuĝantoj kiel ŝi diras, kaj amantoj de muziko, elble ili ĝuos fajfaĵojn de Askolajs; tio pagos, iomete, kontraŭ ilia gastigemo.” Li etendis en la selosakon, elprenis sian fluton, kaj enpoŝigis ĝin malantaŭ la ĉemizo.</p>

<p>Li alkuris reire al la loko kie la knabino atendis lin.</p>

<p>“Vi ne estis dirinta al mi vian nomon,” ŝi instigis al li, “por ke mi renkontigu vin al mia onklo.”</p>

<p>“Mi estas Gajal de Sfer, apud la Rivero Skaŭm en Askolajs. Kaj vian?”</p>

<p>Ŝi ridetis, puŝante plimalferme la pordon. Varmeta flava lumo surfalis la pavimŝtonan straton.</p>

<p>“Mi havas nenian nomon. Mi bezonas nenian. Neniam estis iu alia krom mia onklo; kaj kiam li parolas, tiam estas neniu por respondi krom mi.”</p>

<p>Gajal fiksrigardis mirigite; poste, taksante sian mirigiĝon tro memevidenta por ĝentileco, regis al si la esprimon. Eble ŝi suspektus pri li sorĉistecon kaj timis prononci la nomon kontraŭ tio, ke li verku magiaĵon per ĝi.</p>

<p>Ili eniris la ŝtone pavimitan halon, kaj la sono de flutado plilaŭtiĝis.</p>

<p>“Mi nomos vin Amna, se mi rajtas,” diris Gajal. “Tio estas floro el la sudo, tiom ora kaj ĝentila kaj bonodora kiel vi ŝajnas esti.”</p>

<p>Ŝi kapjesis. “Vi rajtas nomi min Amna.”</p>

<p>Ili eniris ĉambron ornamitan de murtapiŝoj, grandan kaj varmetan. Granda fajro lumadis ĉe unu muro, kaj jen staris tablo portanta manĝaĵojn. Sur benko sidis muzikitsto — maljunulo, malneta, iom malpura. Liaj blankaj haroj pendadis nekombitaj malsupren laŭ la dorso; lia barbo, en ne pli bona zorgstato, estis malpura kaj flava. Li vestiĝis per eluzita kitelo, tre malpura, kaj la ledo de liaj sandaloj montris fendojn pro sekiĝado. Strange, li neniam prenis la fluton for de la buŝo, sed daŭrigis la fajfadon; kaj la junulino en flavaĵoj, Gajal observis, ŝajne moviĝadis laŭ la ritmo de la <a id="ton" href="01-V.xhtml#ton">tonoj.</a></p>

<p>“Onklo Ludoŭik,” ŝi vokis en gaja voĉo, “Mi kondukas al vi gaston, Sinjoron Gajal de Sfer.”</p>

<p>Gajal alrigardis la vizaĝon de la viro kaj konsideris. La okuloj, kvankam iom akvecaj, estis grizaj kaj brilaj — febre brilaj kaj inteligentaj; kaj, laŭopinie de Gajal, vekigitaj de stranga ĝojo. Tiu ĝojo estis plue konfuza je Gajal, ĉar la sulkoj de la vizaĝo indikis nenion krom jarojn da mizero.</p>

<p>“Ĉu eble vi ludas?” demandis Amna. “Mia onklo estas bonega muzikisto, kaj tiu ĉi estas lia tempo por muziko. Li estis observinta la rutinon dum multaj jaroj…” Ŝi turniĝis kaj ridetis al Ludoŭik la muzikisto. Gajal kapjesis ĝentile.</p>

<p>Amna indikis la manĝaĵoplenan tablon. “Manĝu, Gajal, kaj mi verŝos por vi vinon. Poste eble vi ludos la fluton por ni.”</p>

<p>“Feliĉe,”  diris Gajal, kaj li atentis, ke la ĝojo sur la vizaĝo de Ludoŭik fariĝis pli evidenta, tremetante ĉe la anguloj de ties buŝo.</p>

<p>Li manĝis kaj Amna verŝis por li oran vinon ĝis lia kapo komencis balanci. Kaj neniam ĉesis Ludoŭik sian fajfadon — nun estis kara melodio de fluanta akvo, poste estis serioza muzikaĵo kiu rakontis pri la perdita oceano okcidenta, alian fojon estis simpla melodio tia kian eble infano kantus ĉe siaj ludoj. Gajal observis tion, pri kiel Amna adaptis sian emocion je la muziko — serioze kaj gaje laŭ la muzika kondukado. Strange!, pensis Gajal. Tamen — homoj tiom izolaj emas kreski strangajn manierojn, kaj ili ŝajnis bonkoraj laŭ tutaspekto.</p>

<p>Li finis manĝi kaj stariĝis rekte, stabiligante sin kontraŭ la tablo. Ludoŭik ludis svingetantan muzikaĵon, melodion pri vitraj birdoj flugantaj ade laŭ cirkloj ligitaj per ruĝa fadeno en la sunlumo. Amna venis dancante al li kaj staris proksime — tre proksime — kaj li flaris la varmetan parfumon de ŝiaj malstriktaj oraj haroj. Ŝia vizaĝo estis feliĉa kaj sovaĝa… Strange tio, ke Ludoŭik alrigardadis tiom serioze, tamen sen ajna vorto. Eble li mise dubis la volon de nekonato. Tamen…</p>

<p>“Nun,” anhelete diris Amna, “eble vi ludos la fluton; vi estas tiom forta kaj juna.” Poste, ŝi diris rapide, vidinte la okulojn de Gajal plimalfermiĝi, “Mi volas diri, vi ludos la fluton por maljuna onklo Ludoŭik, kaj li feliĉe foriros al sia lito — kaj post tio ni sidos kaj konversacios longe en la nokton.”</p>

<p>“Feliĉe mi ludos la fluton,” diris Gajal. Kaj li malbenis la langon propran, samtempe tiom flua kaj tiom sensaĝa. Estis pro la vino. “Feliĉe mi ludos. Min oni taksas tre lerta ĉe mia hejma domego ĉe Sfer.”</p>

<p>Li rigardis al Ludoŭik, poste fiksrigardis al la esprimo de freneza ekĝojo kiun li surprize trovis. Mirinde, ke viro estu tiom entuziasma pri muziko.</p>

<p>“Do — ekludu!” anhelete diris Amna, urĝante lin iomete al Ludoŭik kaj la fluto.</p>

<p>“Eble,” sugestis Gajal, “Decas, ke mi atendu ĝis via onklo paŭzos. Mi ŝajnus esti malĝentila —”</p>

<p>“Ne, kiam li vi indikas ke vi volas ludi, tiam li ĉesos. Simple prenu la fluton. Komprenu,” ŝi konfidis, “ke li iomete surdas.”</p>

<p>“Komprenite,”  diris Gajal, “tamen mi havas fluton propran.” Kaj li elprenis ĝin de sub la ĉemizo. “Nu — kio problemas?” Ĉar frapa ŝanĝiĝo okazis je ambaŭ la junulino kaj la maljunulo. Rapida eklumo leviĝis en ŝiaj okuloj, kaj la stranga esprimo de ĝojo ĉe Ludoŭik estis for, kaj estis nur malbrila senespero en ties okuloj, stulta rezigniĝo.</p>

<p>Gajal malrapide paŝis retroen, konfuzita. “Ĉu vi malvolas, ke mi ludu?”</p>

<p>Okazis paŭzo. “Kompreneble,”  diris Amna, juna kaj ĉarma refoje. “Sed mi certas, ke Onklo Ludoŭik ŝatus aŭdi vin ludi ties fluton. Li alkutimiĝis al ĝia piĉo — malsama <a id="skal" href="01-V.xhtml#skal">skalo</a> eble estus malfamiliara…”</p>

<p>Ludoŭik kapjesis, kaj espero refoje brilis en la akvecaj maljunaj okuloj. Ĝi ja estis bonega fluto, Gajal observis, luksa ekzemplero el blanka metalo, randita kaj ornamita per oro, kaj Ludoŭik tenegis tiun ĉi fluton kvazaŭ li neniam ĝin maltenus.</p>

<p>“Prenu la fluton,” sugestis Amna. “Li neniel malŝatos, ke vi tion faru.” Ludoŭik neis per la kapo por signi, ke liaflanke kontraŭstaroj tute mankas. Sed Gajal, observante kun malgusto la longan malpure makulitan barbon, ankaŭ kapneis. “Mi povas ludi ajnan skalon, ajnan tonon sur la fluto propra. Neniel necesas ke mi uzu tiun de via onklo kaj eble lin maltrankviligi. Aŭskultu,” kaj li levis sian instrumenton. “Jen estas kanto de Kajin, nomata ‘La Opalo, la Perlo kaj la Pavo’.”</p>

<p>Li metis la fluton kontraŭ la lipoj kaj komencis ludi, ja tre lerte, kaj Ludoŭik sekvis lin, plenumante la paŭzojn, konstruante kordojn. Amna, forgesante sian obstakliĝon, aŭskultis kun la palpebroj duone fermitaj, movis la brakon laŭ la ritmo.</p>

<p>“Ĉu vi ĝuis tion?” demandis Gajal, kiam li finis.</p>

<p>“Tre multe. Eble vi provus tion sur la fluto de Onklo Ludoŭik? Ĝi estas bonega fluto por ludi, tre mola kaj facila al la spirado.”</p>

<p>“Ne,”  diris Gajal, kun subita obstineco. “Mi kapablas ludi nur per la propra instrumento.” Li blovis refoje, kaj ĝi estis danco de la festivalo, salteta karnavala fajfaĵo. Ludoŭik, ludante kun supernatura lerteco, muzike trakuris feliĉajn sonfrazojn kiam ajn decis, kaj Amna, portata laŭ la ritmo, dancis dancon tute propran, feliĉan paŝadon ĝustatempan kun la muziko.</p>

<p>Gajal sonigis senbridan <a id="tarantel" href="01-V.xhtml#tarantel">tarantelon</a> de la kamparanaj popoloj, kaj Amna dancis pli sovaĝe kaj rapide, eketendis la brakojn, radiis, spasme movis la kapon en bonega spektaklo. Kaj la fluto de Ludoŭik ludis brilan sonfrazegon, saltante superen, poste suben, akordante, kurbiĝante flanken, plektante etajn arĝentajn fadenojn da sono ĉirkaŭ la melodio de Gajal, aldonante ĝustatempajn etajn gracio-frazojn.</p>

<p>La okuloj de Ludoŭik nun fikse sekvis la girantan figuron de la dancanta junulino. Kaj subite li ekestigis temon propran, muzikaĵon plej sovaĝe senbridan, el ritmo preskaŭ tambura; kaj Gajal, portita mem laŭ la fortika muziko, blovis tiel kiel neniam antaŭe li estis blovinta, tiel ke li mem inventis trilojn kaj skalojn, girajn <a id="arpegx" href="01-V.xhtml#arpegx">arpeĝojn,</a> blovis alte kaj akre, laŭte kaj rapide kaj klare.</p>

<p>Ĝi estis neniaĵo kompare al la muziko de Ludoŭik. Liaj okuloj elstaregis; ŝvito fluadis de sur lia sulkohava maljuna frunto; lia fluto ŝiris la aeron en ŝirstriojn treme ekstazajn.</p>

<p>Amna dancis freneze; ŝi ne plu estis bela, ŝi aspektis groteske kaj nefamiliara. La muziko fariĝis io pli ol povis toleri la sensoj. La vidado de Gajal koloriĝis roze kaj grize; li vidis, ke Amna falis svene, ke ŝi buŝoŝaŭme tremetadis; ka Ludoŭik, fajr-okula, ŝancele stariĝis, ŝancele aliris ŝian korpon kaj komencis teruran konkordan muzikon, malrapidaj frazoj el la plej solena kaj timiga signifo.</p>

<p>Ludoŭik sonigis morton.</p>

<p>Gajal de Sfer turniĝis kaj kuris grand-okule el la ĉambregon. Ludoŭik, neniom atentante, daŭrigis sian teruran flutadon, ludis kvazaŭ ĉiu noto estus pinta rostostango penetranta al ŝi la skapolojn.</p>

<p>Gajal kuris tra la nokto, kaj malvarma akro mordis al li kiel <a id="grajl" href="01-V.xhtml#grajl">grajlo.</a> Li ekeniris la ŝirmejon, kaj la blanka ĉevalo blekis al li. Rapide almetiĝis la selo, rapide la brido, rapide al forkuro laŭlonge la stratojn de malnova Karhaselo, preter la gapantaj nigraj fenestroj, sonorile sur la stele lumigitaj pavimŝtonoj, for de la muziko de morto!</p>

<p>Gajal de Sfer supren-<a id="galop" href="01-V.xhtml#galop">galopis</a> la monton kun la steloj en sia vizaĝo, kaj ne ĝis post atingi la ŝultraĵon turniĝis li en la selo por rigardi malantaŭen.</p>

<p>La ĵus komencanta sunsupreniro tremble lumis la ŝtonan valon. Kie estis Karhasel? Nenie estis urbo — nur disfalaĵo el ruinoj…</p>

<p>Ho! Ĉu malproksima sono?…</p>

<p>Ne. Ĉie estis silento.</p>

<p>Sed malgraŭe…</p>

<p>Ne. Nur disfalintaj ŝtonoj sur la planko de la valo.</p>

<p>Gajal, kun fiksema rigardo, turniĝis por laŭiri la propran direkton, laŭ la vojo kiu etendiĝis norden antaŭ li.</p>

<p>La muroj de la deklivo kiuj kondukis la vojon estis el kruta griza <a id="granit" href="01-V.xhtml#granit">granito,</a> kolorigita <a id="skarlat" href="01-V.xhtml#skarlat">skarlate</a> kaj nigre per <a id="lihxen" href="01-V.xhtml#lihxen">liĥeno,</a> <a id="meldu" href="01-V.xhtml#meldu">melduigita</a> blue. La hufoj de la ĉevalo faris klop-klop-klop-ajn sonojn, laŭte al la oreloj de Gajal, <a id="hipnot" href="01-V.xhtml#hipnot">hipnote</a> al lia cerbo, kaj post la sendorma nokto li trovis sian formon subfleksiĝanta. Liaj okuloj fariĝadis malklaraj kaj varmetaj kun dormemo, sed la vojo antaŭa kondukis al ne antaŭe viditaj vidaĵoj, kaj la malpleneco en la cerbo de Gajal instigis lin sen mildiĝo.</p>

<p>La laceco tiom grandiĝis ke Gajal glitis duone el la selo. Vekigante sin, li decidis, ke li ĉirkaŭiru unu turniĝon plu de la vojo kaj poste haltu por ripozi.</p>

<p>Supere la roko pasiĝis por kaŝi la ĉielon kie la suno ĵus pasis la zeniton. La vojo turniĝis krute ĉirkaŭ ŝultro el roko; antaŭe lumis eta montraĵo de <a id="indig" href="01-V.xhtml#indig">indiga</a> ĉielo. Unu turniĝon pluan mi prenos, Gajal diris al si mem. La deklivo malfermiĝis, la montoj malantaŭis lian dorson kaj li rigardis elen trans cent mejloj da stepo.  Ĝi estis lando ombrita per subtilaj koloroj, verŝita per delikataj ombroj, fadiĝanta kaj fandiĝanta en trokoloran nebulecon ĉe la horizonto. Li vidis solan eminentaĵon supere kaŝitan fare de arboj, vidis briletadon de lago ĉe ĝia piedo. Je la transa flanko situis amaso da grize blankaj ruinoj nur iomete videblaj. Ĉu la Muzeo Homara?… Post momenta sendecidado, Gajal elseliĝis kaj serĉis dormadon interne de la Plivastigebla Ovo.</p>

<p>La suno ruliĝis en malgaja luksa majesteco malantaŭ la montoj; krepusko falis trans la tundro. Gajal vekiĝis kaj refreŝigis sin ĉe proksima akvoflueto. Donante muelaĵon al sia ĉevalo, li manĝis sekigitan frukton kaj panon; poste li enseliĝis kaj rajdis malsupren laŭ la vojeto. La ebenejo etendiĝis vaste norden antaŭ li, kondukante al senhomecon; la montoj staris nigraj supere kaj malantaŭe; malrapida malvarma venteto blovis al lia vizaĝo. Mallumeco profundiĝis; la ebenejo sinkis el videbleco kvazaŭ droninta lando. Hezitema pro la krepuskeco, Gajal rimene haltigis sian ĉevalon. Pli bone, li pensis, ke li rajdu en la mateno. Se li perdus la vojon en la mallumo, ne prognozeblas tion kion li povus renkonti.</p>

<p>Aŭdiĝis sono bedaŭra. Gajal rigidiĝis kaj turnis la vizaĝon ĉielen. Ĉu suspiro? Ĉu ĝemo? Ĉu plorego?… Plua sono, pliproksima, susuro de ŝtofo, malstrikta vestaĵo. Gajal timkaŭris en sia selo. Ŝvebante malrapide malsupren tra la mallumo venis formo blanke envestita. El de kapuĉo interne lumigita strangkolore rigardadis vizaĝo kun okuloj tiaj kiaj truoj de kranio.</p>

<p>Ĝi elspiris sian mornan sonon kaj ŝvebis for en la alteco… Poste estis nur la blovado de vento preter la oreloj de Gajal.</p>

<p>Li enspiris tremetadan spiron kaj kurbiĝis kontraŭ la pomelo. Al li la ŝultroj sentiĝis senŝirmaj, nudaj. Li glitis grunden kaj aranĝis la ŝirmilon de la Ovo ĉirkaŭ si kaj sia ĉevalo. Pretiginte sian dormkusenon, li kuŝigis sin suben; postnelonge, dum li kuŝis alrigardante la nokton, dormo alvenis lin kaj tiel pasis la nokto.</p>

<p>Li vekiĝis antaŭ ol sunsupreniro kaj refoje ekveturis. La vojeto estis rubando el blanka sablo inter flankaj deklivetoj el griza ulekso kaj la mejloj pasadis rapide.</p>

<p>La vojeto kondukis al la per arboj kovrita elstaraĵo kiun Gajal atentis de supere; nun li kredis, ke li vidis tegmentojn tra la peza foliaro kaj fumo en la akra aero. Kaj postnelonge ĉe dekstre kaj maldekstre etendiĝis kultivitaj kamparoj el <a id="nard" href="01-V.xhtml#nard">nardo,</a> ĥálo kaj medo-pomo. Gajal pluriradis kun okuloj atentaj pri homoj..</p>

<p>Ĉe unu flanko aperis barilo el ŝtono kaj nigra ligno: la ŝtono ĉizita kaj hakita laŭ aspekto de kvar globoj bide aranĝitaj sur centra fosto, la nigraj lignostangoj servis kiel reloj enpoŝte fiksitaj en ingoj kaj gravuritaj por formi precizajn helicojn. Malantaŭ tiu ĉi barilo kuŝis regiono el nuda tero kirlita, kavetigita, frape kavegigita, bruligita kaj tordita, kvazaŭ samteme vizitita fare de fajro kaj grandega martelo. Mire hipotezante Gajal rigardadis kaj ne atentis la tri virojn kiuj proksimiĝis kviete al li.</p>

<p>La ĉevalo ektimiĝis nervoze; Gajal, turniĝante, vidis la triopon. Ili obstaklis al li la vojon kaj unu tenis la bridon de lia ĉevalo.</p>

<p>Ili estis altaj, bonformaj viroj, portantaj striktajn <a id="ensembl" href="01-V.xhtml#ensembl">ensemblojn</a> el sombra ledo randita per nigro. Iliaj kapvestoj estis el peza brunruĝa ŝtofo premfaldita laŭ precizaj sulkoj, kaj ledaj pendaĵoj etendiĝis horizontale super ambaŭ oreloj. Iliaj vizaĝoj estis longaj kaj solenaj, kun senmakula ore ebur-kolora haŭto, oraj okuloj kaj haroj tiel nigraj kiel gagato. Memevidente ili ne estis sovaĝuloj: ili moviĝis kun silke mola memregado, ili fiksrigardis Gajal-on kun kritika taksado, iliaj vestaĵoj implikis la discipliniĝon de antikva kutimo.</p>

<p>La estro paŝis antaŭen. Lia esprimo estis nek timiga nek bonveniga. “Salutojn, nekonatulo; kien vi celas?”</p>

<p>“Salutojn,” respondis Gajal singarde. “Mi celas tien kien direktas mia stelo… Ĉu vi estas la Saponedoj?”</p>

<p>“Tiu estas nia gento, kaj antaŭ vi situas la urbo Saponco.” Li studis Gajal-on kun senkaŝa scivolemo. “Pro la koloro de via vestaro mi suspektas, ke via hejmo estas en la sudo.”</p>

<p>“Mi estas Gajal de Sfer, apud la Rivero Skaŭm’ en Askolajs’.”</p>

<p>“Tiu vojo estas longa,” observis la Saponedo. “Teruraĵoj agacas la vojaĝanton. Devas esti, ke via instigo intensas, kaj ke via stelo tiras per fervoriga logado.”</p>

<p>“Mi venas,”  diris Gajal, “laŭ pilgrimado por trankviligi mian spiriton; la vojo tiam ŝajnas mallonga kiam ĝi akiras la celon.”</p>

<p>La Sponedo ofertis ĝentilan akordiĝon. “Do vi estas transirinta la montaron Fer Akŭila?”</p>

<p>“Prave; kvankam tio ke ĝi estis malvarma vento kaj senhoma ŝtono.” Gajal ekrigardis malantaŭen al la superstara masivaĵo. “Nur hieraŭ je noktiĝo mi elvenis la intermonton. Kaj tiam ŝvebis fantomo supere tiel por devigi min pensi ke la tombo venis por nomi min sia propra.”</p>

<p>Li paŭzis pro surprizo; liaj vortoj ŝajne liberigis fortan emocion je la Saponedoj. Iliaj vizaĝaj esprimoj plilongiĝis, iliaj buŝoj fariĝis blankaj kaj kunpremitaj. La estro, lia ĝentila aparteco iom malpliigita, serĉis la ĉielon kun malsufiĉe kaŝita antaŭtimo. “Fantomo… En blanka vestaĵo, granda je tiel kaj tiel, ŝvebanta alte?”</p>

<p>“Jes; ĉu ĝi estas familiara konataĵo de la regiono?”</p>

<p>Sekvis paŭzo.</p>

<p>“Laŭ certa maniero,”  diris la Saponedo. “Ĝi estas signalo de malbonego… Sed mi interrompis vian rakonton.”</p>

<p>“Ekzistas malmulto rakontinda. Mi elektis ŝirmiĝi por la nokto, kaj ĉimatene mi iradis malsupren al la ebenejo.”</p>

<p>“Ĉu vi ne agaciĝis plu? Fare de Kubaŭ la Marŝanta Serpento, kiu ĉase marŝadas la deklivojn tiel neeviteble kiel la sorto?”</p>

<p>“Mi vidis nek marŝantan serpenton nek rampantan lacerton; beno ŝirmas al mi la vojon kaj mi renkontas nenian danĝeron tiom longe kiom mi laŭiras sendeflankiĝe la propran vojon.”</p>

<p>“Interese, interese.”</p>

<p>“Nu,”  diris Gajal, “permesu, ke mi demandadu al vi, ĉar estas multo kion mi volas lerni; kio estas tiu ĉi fantomo kaj kian malbonaĵon li rememorigadas?”</p>

<p>“Vi demandas pri aferoj kiuj preteras mian scion,” respondis la Saponedo singarde. “Estas saĝe, ke oni ne priparolu tiun ĉi fantomon kontraŭ tio, ke nia atento plifortigus ĝian malignecon.”</p>

<p>“Laŭ via deziro,” respondis Gajal. “Eble vi instruu min…” Li haltigis la langon. Antaŭ ol demandi pri la Muzeo Homara, estus pli saĝe eklerni pri tio, kiel la Saponedoj taksas ĝin, kontraŭ tio, ke ili, atentigitaj pri lia intereso, strebus obstakli lin de informiĝo.</p>

<p>“Jes” enketis la Saponedo. “Kio mankas al vi?”</p>

<p>Gajal indikis la bruligitan lokon malantaŭ la barilo el ŝtono kaj ligno. “Pri kio signifas tiu ĉi detruitejo?”</p>

<p>La Saponedo fiksrigardis trans la loko kun fikita senesprimeco sur la vizaĝo kaj ŝultrolevis. “Ĝi estas unu el la antikvaj lokoj; tiom multe oni konas, neniom pluan. Morto hantas ĉi tie, kaj neniu vivantulo povas transiri la lokon sen suferi plej malican magion kio instigas fortan malsanon kaj doloregajn <a id="ulcer" href="01-V.xhtml#ulcer">ulcerojn.</a> Ĉi tien ni sendas tiujn kiujn ni volas mortigi… Sed ne evitu. Vi estus deziranta ripozi kaj refreŝigi vin ĉe Saĝonco. Venu; ni gvidos vin.”</p>

<p>Turniĝante li laŭiris la vojeton kondukantan al la urbeto, kaj Gajal, sen kaj vortoj kaj kialoj por rifuzi la ideon, urĝis sian ĉevalon antaŭen.</p>

<p>Dum ili alproksimiĝis la per arboj ombrelita monteto la vojeto plilarĝiĝis por fariĝi vojo. Dekstraflanke la lago pliproksimiĝis, malantaŭ malaltaj deklivetoj da purpuraj fragmitoj. Ĉi tie estis kajoj konstruitaj el pezaj nigraj trabegoj kaj boatoj balancis ritme kun la per vento plumigitaj ondetoj. Ili estis konstruitaj laŭ la formo de <a id="falcx" href="01-V.xhtml#falcx">falĉiletoj,</a> kun pruo kaj pobo kurbiĝantaj alten super la akvo.</p>

<p>Pli alten enire je la urbeto, kaj la domoj estis el hakitaj trabegoj, el koloroj inter ore bruna ĝis vetere malkulita nigro. La konstrumaniero estis komplika kaj ornamega, la muroj leviĝantaj tri etaĝojn ĝis krutaj <a id="gabl" href="01-V.xhtml#gabl">gabloj</a> supere etendiĝantaj je kaj antaŭo kaj malantaŭo. Fostegoj en kaj grundo kaj lago estis orname tranĉitaj per komplikaj desegnaĵoj: interplektantaj rubandoj, <a id="cxir" href="01-V.xhtml#cxir">ĉiroj,</a> folioj, lacertoj, kaj simile. La ekranoj ŝirmantaj fenestrojn simile ornamtranĉiĝis, kun foliaroj, bestaj vizaĝoj, radiantaj steloj: luksaj teksturoj en la milda ligno. Estis klare, ke multa esprimado elspeziĝis en la tranĉado.</p>

<p>Supren laŭ la kruta vojo, tra la maluma ombraro sub la arboj, preter domoj duone kaŝitaj per la foliaro, kaj la Saponedoj de Saponco elvenis por fiksrigardi. Ili moviĝis kviete kaj interparolis mallaŭtvoĉe, kaj iliaj vestoj estis el tia eleganteco kian Gajal ne supozis vidi sur la norda stepo.</p>

<p>Lia gvidanto haltis kaj turniĝis al Gajal. “Vi ne malbonvolus atendi dum mi raportas al la Vojevod, por ke li povu aranĝi taŭgan bonvenigon, ĉu?”</p>

<p>La peto estis parolata per senkaŝaj vortoj kaj kun netrompaj okuloj. Gajal pensis ke li perceptis ambiguecon en la frazkonstruo, sed pro tio ke la hufoj de la ĉevalo staris firme sur la vojmezo, kaj pro tio ke oni ne proponis, ke li eliru la vojon, Gajal konsentis kun senkaŝa esprimo. La Saponedo malaperis kaj Gajal sidis pensanta pri la plaĉa urbeto kio situas tiom alte super la ebenejo.</p>

<p>Aro de junulinoj alvenis por ekrigardi al Gajal kun scivolemaj okuloj. Gajal reciproke scivoleme alrigardis, kaj nun atentis pri konfuziga manko je ili, strangeco kiun li ne povis tuj specifigi. Ili portis graciajn vestojn el plektita lano, striita kaj kolorigita diverskolore; ili estis flekseblaj kaj sveltaj, kaj ŝajne al ili koketemo ne mankis. Tamen…</p>

<p>La Saponedo revenis, “Nun, Sinjoro Gajal, ĉu mi rajtas peti, ke ni pluiru?”</p>

<p>Gajal, provante kribri ajnan guston de suspektemo el siaj vortoj, diris, “Mi petas vin kompreni, ke pro la naturo de la beno de mia patro, mi ne riskus eliri la striktan sekvindejon de la vojeto; ĉar tiam, tuje, mi fariĝus sendefenda kontraŭ ajna malbeno, kio, celita je mi laŭ mia pasinta irado, eble celus ĝuste tian okazon por alproksimiĝi parazite mian animon.”</p>

<p>La Saponedo gestis sian komprenon. “Nature; vi sekvas saĝan principon. Lasu min certigi al vi. Mi nur kondukas vin al akcepto kun la Vojevod kiu eĉ nun hastas al la placo por renkonti nekonatulon de la fora sudo.”</p>

<p>Gajal riverencis dankeme, kaj ili ekpluiris la vojon.</p>

<p>Cent paŝoj pasiĝis kaj la vojo ebeniĝis, transirante komunan kampon kie kreskis etaj, tremetantaj folioj, el koloroj en ĉiuj helecoj de purpuro, ruĝo, verdo kaj nigro.</p>

<p>La Saponedo turniĝis al Gajal. “Pro tio ke vi fremdas, mi devas averti vin pri tio, ke vi neniam surpaŝu la komunejon. Ĝi estas unu el niaj sanktaj lokoj, kaj tradicio postulas severan punon por pekoj kaj <a id="sakrilegi" href="01-V.xhtml#sakrilegi">sakrilegio.”</a></p>

<p>“Mi atentas vian averton,”  diris Gajal. “Mi obeos vian leĝaron kun respekto.”</p>

<p>Ili pasis densan arbustejon; kun terura bruego besta formo risortis el kaŝejo, fiksrigarda besto kun grandega dentega mandiblo. La ĉevalo de Gajal ektimiĝis, ekkuris, elsaltis la vojon surire al la sanktan komunejon kaj dispremis la tremetantajn foliojn.</p>

<p>Kelke da Saponedaj viroj hastis amase antaŭen, ektenis la ĉevalon, kaptis Gajal-on kaj trenis lin elsele.</p>

<p>“Ho!” kriis Gajal. “Kion tio ĉi signifas? Liberigu min!”</p>

<p>La Saponedo kiu estis servinta kiel gvidisto alproksimiĝis, gestante malaprobon per kapneado. “Nekredeble, kaj mi je nur momento antaŭa emfazis al vi la seriozecon de tia fikonduto!”</p>

<p>“Sed la monstro timigis mian ĉevalon!”  diris Gajal. “Mi estas neniel respondeca pri ĝia surpaŝo; liberigu min, lasu ke ni aliru la akcepton.”</p>

<p>La Saponedo diris, “Mi timas, ke la punoj postulataj de tradicio devas efektiviĝi. Viaj protestoj, kvankam ŝajne kredeblaj je la surfaco, ne toleras seriozan enketon. Ekzemple, la besto kiun vi nomas monstro estas, en realeco, sendanĝera malsovaĝigita besto. Due, mi observis la beston kiun vi rajdas; li nek turniĝas nek tordiĝis krom per ekmoviĝeto de la rimenoj. Trie, eĉ se viaj proponoj estus agnoskitaj, vi mem tiel agnoskas kulpecon pri malatento kaj malinformo. Decas ke vi estus elektinta beston malpli inklinan al neprognozebla agado, aŭ post lerni pri la sankteco de la komunejo, decas ke vi estus konsiderinta tian eblecon kian ĵus nun okazis, kaj pro tio elseliĝus por gvidi vian beston. Pro tio, Sinjoro Gajal, malgraŭ mia malvolo, mi estas devigita kredi vin kulpa je malrespekto, senreligieco, malatento kaj malhumileco. Tial, kiel Kastelano kaj Serĝent-Leganto de la <a id="litani" href="01-V.xhtml#litani">Litanio,</a> mi devas ordoni ke vi estu sekurigita, limigita, barita, enkarcerigita kaj ŝlosita ĝis tiu tempo kiam la punoj estos ekzekutitaj.”</p>

<p>“La tuta okazaĵo estas mokinde!” plendegis Gajal. “Ĉu vi estas sovaĝuloj, tiel, ke vi fitraktas solan vojaĝanton?”</p>

<p>“Neniel,” respondis la Kastelano. “Ni estas alte civilizita popolo, kun kutimoj hereditaj al ni el la pasinteco. Pro tio ke la pasinteco gloris pli ol la estanteco, kiel fie ni pretendus se ni pridubus tiujn ĉi leĝojn!”</p>

<p>Gajal silentiĝis. “Kaj kio estas la kutimaj punoj por tia faro?”</p>

<p>La Kastelano faris trankviligan geston. “La parkeraĵo priskribas tri <a id="pent" href="01-V.xhtml#pent">pento-</a>faradojn, pri kiuj mi certas, ke viakaze ili estos mildaj. Sed — la farindaĵoj devas esti observataj; kaj necesas, ke vi estu maliberigita en la Krimula Ŝranko.” Li gestis al la viroj kiuj tenadis la brakon de Gajal. “Forkonduku lin; transiru nek paŝvojojn nek irejon, ĉar tiukaze via tenado fariĝus sennerva kaj li estus liberigita for de justeco.”</p>

<p>Gajal estis malliberigita en malbone lumigita kelo el ŝtono. Li trovis la plankon seka, la plafonon sen rampantaj insektoj. Li ne traserĉiĝis, nek forpreniĝis lia Scintila Ponardo el de lia zon-skarpo. Kun suspektadoj plenigantaj al li la cerbon li kuŝiĝis sur la fragmita lito kaj, post iome, dormis.</p>

<p>Nun komencis pasado de la tago. Al li doniĝis manĝaĵo kaj trinkaĵo; kaj fine venis al li la Kastelano por viziti.</p>

<p>“Vi ja bonŝancas,” diris la Saponedo, “pro tio, ke kiel atestanto, eblis al mi sugesti, ke viaj pekoj rezutas pli el misfaro ol el malico. La antaŭafojaj punoj efektivigitaj estis striktaj; la krimulo estis ordonita plenumi la sekvajn tri farendaĵojn: unue, detranĉi siajn piedfingrojn kaj kudri la detranĉitajn membrojn sur la haŭto ĉe sia kolo; due, blasfemi kontraŭ siaj praparencoj dum tri horoj, komencante per la Komuna Listo de Tabuoj, inkluzive de ŝajnigita freneziĝo kaj hereda malsano, kaj fine malsanktigi la fajrejon de sia  <a id="klan" href="01-V.xhtml#klan">klano</a> per fekaĵo; kaj trie, marŝadi mejlon sube de la lago kun plumbaj ŝuoj por serĉi la Perditan Libron de Kváloj.” Kaj la Kastelĉano alrigardis Gajal-on plaĉmaniere.</p>

<p>“Kiujn taskojn mi devas plenumi?” enketis Gajal sekahumore.</p>

<p>La Kastelano kunmetis la fingropintojn. “Kiel mi diris, la pentofaraĵoj mildas, laŭ decido fare de la Vojevod. Unue vi devas ĵuri ke neniam vi refaros vian krimon.”</p>

<p>“Tiel mi ĝoje faras,”  diris Gajal, kaj tiel ĵuris sin al detenado.</p>

<p>“Due,”  diris la Kastelano kun milda rideto, “vi devas servi kiel juĝisto ĉe la Granda Spektaklo de Beleco inter la virgulinoj de la vilaĝo kaj elekti ŝin kiun vi trovas la plej bela.”</p>

<p>“Apenaŭ malfacila tasko,” komentis Gajal. “Kial ĝi falas sur mian taskaron?”</p>

<p>La Kastelano rigardis senesprime plafonen. “Ekzistas kelke da flankaferoj je venko en tiu ĉi konkurso… Ĉiu persono en la urbeto trovu parencojn inter la partoprenantoj — filinon, fratinon, nepinon — kaj pro tio apenaŭ konsiderindus sen antaŭjuĝemo. Imputo pri preferemo neniam povus esti celigita al vi; tial vi decas kiel ideala elektulo por tiu ĉi grava ofico.”</p>

<p>Ŝajnis al Gajal, ke li aŭdis sonoron de sincereco en la voĉo de la Saponedo, tamen li scivolis la kialon pri tiu afero, ke tiel gravas la elektiĝo de la plej bela el la urbo.</p>

<p>“Kaj trie?” li demandis.</p>

<p>“Tio estos malkovrata post ol la konkurso, kio okazos ĉi posttagmeze.”</p>

<p>La Saponedo eliris la kelon.</p>

<p>Gajal, kiu estis tute sen vaneco, spezis kelkajn horojn por ripari sin kaj sian kostumon senige de la difektiĝoj de veturado. Li banis sin, tondetis la harojn, razis la barbon, kaj tiam, kiam la Kastelano venis por malŝlosi la pordon, li kredis, ke li memprezentis ne malakceptinde.</p>

<p>Li kondukiĝis elen sur la vojon kaj direktiĝis supren laŭ la monteto al la supro de la surterase konstruita urbeto Saponco. Turniĝante al la Kastelano li diris, “Pro kio vi permesas, ke mi suriru la vojon refoje? Vi certe komprenas, ke mi nun estas sekura kontraŭ malbontraktiĝo…”</p>

<p>La Kastelano ŝultrolevis. “Prave. Tamen vi gajnus malmulton per via dumtempa <a id="imun" href="01-V.xhtml#imun">imuneco.</a> Antaŭe la vojo transiras ponton, kion ni povus detrui; malantaŭe ni bezonas nur fendi la <a id="dig" href="01-V.xhtml#dig">digon</a> ĉe Peilmenĉalan Fluegon; poste, se vi marŝus la vojon, vi estus flankenverŝita kaj tiam, kaj tiel senŝirmiĝi. Ne, Sinjoro Gajal, tuj tiam, kiam la sekreto de via imuneco koniĝas vi ekfariĝas sendefenda kontraŭ diversaj taktikoj. Ekzemple, granda muro povus konstruiĝi obstakle sur la irejo, kaj antaŭ kaj malantaŭ vi. Sendube la sorĉbeno gardos vin kontraŭ soifo kaj malsato, tamen kion vi farus poste? Ĉu vi sidados ĝis la suno estingiĝos?”</p>

<p>Gajal parolis neniom. Trans la lago li observis triopon da lunarkformaj boatoj alproksimiĝantaj la kajojn, pruoj kaj poboj balancantaj flanken kaj antaŭen kun facila movado. La mankeco en lia menso vokis sian atenton. “Kial la boatoj konstruiĝis tiumaniere?”</p>

<p>La Kastelano alrigardis lin senkomprene. “Ĝi estas la sola praktikebla metodo. Ĉu ne tiel kreskas la semujoj de óe-plantoj en la sudo?”</p>

<p>“Neniam mi vidis óe-semujojn.”</p>

<p>“Ili estas la fruktoj de grandega grimpoplanto, kaj kreskas laŭ lunarka formo. Kiam sufiĉe grandaj, ni detranĉas kaj purigas ilin, tranĉas laŭlonge la internan randon, interkroĉas la ekstremojn per fortika ŝnuro kaj kuntiras ĝis la semujo premiĝe malfermiĝas laŭ deziro. Poste, kiam hardigita, sekigita, gravurita, plurita kaj lakita; provizita per deko, rembenkoj kaj fortikigaj pecoj — tiam ni havas niajn boatojn.”</p>

<p>Ili eniris la placon, plata logo ĉe la supro ĉirkaŭita je tri flankoj per altaj domoj el ĉizita malhela ligno. La kvara flanko malfermis al videbleco trans de la lago kaj transe ĝis la elstariĝo de montoj. Arboj superpendis ĉie kaj la suno tralumante faris skarlatan desegnaĵon sur la sabla planko.</p>

<p>Estis surprize al Gajal, ke ŝajne mankis kaj antaŭaj ceremonioj aŭ formalaĵoj por la konkurso, kaj malmulta festo-etoso videblis inter la urbetanoj. Fakte ili ŝajnis subpremetaj de subtila malespereco kaj alrigardis lin sen entuziasmo.</p>

<p>Cent junulinoj staris kune en senespera grupo ĉe la mezo de la placo. Ŝajnis al Gajal, ke ili estis farintaj malmultajn strebojn por sin plibeligi. Kontraŭe, ili portis senformajn vestaĉojn, iliaj hararoj aspektis esti laŭvole malordigitaj, iliaj vizaĝoj estis malpuraj kaj grimacaj.</p>

<p>Gajal fiksrigardis kaj turniĝis al si gvidanto. “Ĉi tiuj knabinoj ŝajnas ne ŝati la <a id="girland" href="01-V.xhtml#girland">girlandon</a> de beleco.”</p>

<p>La Kastelano kapjesis tordamuze. “Kiel vi observis, ili neniel ĵaluzas pri la distingeco; modesteco ĉiam estis Saponeda kvalito.”</p>

<p>Gajal hezitis. “Laŭ kia metodo oni procedu? Mi ne volas pro mia nescio rompi pluan el viaj <a id="arkan" href="01-V.xhtml#arkan">arkanaj</a> <a id="apokrif" href="01-V.xhtml#apokrif">apokrifaĵoj.”</a></p>

<p>La Kastelano diris kun senesprima vizaĝo, “Formalaj ritoj mankas. Ni kondukas tiujn ĉi konkursojn kun malprokrastemo kaj la plej minimuma ceremonio. Vi devas nur trapasi inter tiuj ĉi virgulinoj kaj indiku ŝin kiun vi trovas plej alloga.”</p>

<p>Gajal ekpaŝis por komenci sian taskon, sentante sin pli ol duone ridinda. Poste li pripensis: tiu ĉi estas puno por kontraŭi absurdan tradicion; mi kondutos efike por ke mi pli rapide liberigu min el la devo.</p>

<p>Li staris antaŭ la cent junulinoj, kiuj rigardis lin kun malamikeco kaj timeto, kaj Gajal ektrovis, ke la tasko ne estos simpla, ĉar entute, ili estis el ia beleco kion eĉ la malpureco, grimacado kaj vestaĵoj ne povis kaŝi.</p>

<p>“Apartigu vin, mi petas, formante linion,” doros Gajal. “Tiel ĉi, neniu suferos malavantaĝon.”</p>

<p>Malbonhumore la knabinoj aranĝis sin por formi linion.</p>

<p>Gajal rigardis juĝe la grupon. Li tuj vidis, ke kelkaj povus esti eligitaj: la malaltaj, la grasegaj, la makulitaj kaj maldelikate aspektaj — eble kvarono el la grupo. Li diris miele, “Neniam mi vidis tiom komune senesceptan belecon; ĉiu el vi povus proprarajte alproprigi la premion. Mia tasko malfacilas; mi devas pesi delikatajn nemezureblaĵojn; je la fino mia decido estos sendube bazita sur subjektivismo kaj tiujn el vera ĉarmo estos preterdube la unuaj eligitaj de la konkurso.” Li paŝis antaŭen. “Tiuj kiujn mi indikos eliru.”</p>

<p>Li marŝis laŭlonge la linion, indikante per fingro, kaj la pli malbelaj, kun esprimoj de memevidenta trankviliĝo, hastis flanken.</p>

<p>Duan fojon Gajal faris prijuĝan rigardon, kaj nun, iom pli bone konanta tiujn pri kiuj li juĝas, li povis eligi tiujn, kiuj kvankam suferante nenian minimumaĵon da malbeleco, estis nure ordinaraj.</p>

<p>Ĉirkaŭ triono restis. Tiuj ĉi fiksrigardis al Gajal kun diversaj gradoj da antaŭtimo kaj batalemo dum li pasis preter ili, studante ĉiun laŭ ties vico… Tuj je momento lia menso decidiĝis, lia elektulino difiniĝis. Iel la junularinaro sentis la ŝanĝiĝon kio en li okazis, kaj al ili la pritimo kaj emocia streĉiĝo forfalis de la esprimoj kiujn ili estis portantaj por lin obstakli kaj konfuzi.</p>

<p>Gajal faris kroman finan inspekton laŭtute la linio. Ne, li ja pravis je sia elekto. Estis knabinoj ĉi tiel tiel allogaj kiel la sensoj povas deziri, knabinoj kun <a id="opal" href="01-V.xhtml#opal">opale</a> lumaj okuloj kaj detaloj <a id="hiacint" href="01-V.xhtml#hiacint">hiacint-flore</a> belaj, knabinoj <a id="supl" href="01-V.xhtml#supl">suplaj</a> kiel fragmitoj, kun hararo silkeca kaj fajna malgraŭ la polvo kion ili ŝajne estis frotintaj sur si.</p>

<p>La knabino kiun Gajal estis elektinta altis iomete malpli ol la aliaj kaj posedis belecon ne tuj memevidentan. Ŝi havis etan triangulecan vizaĝon, grandajn sopir-esprimajn okulojn kaj densan nigran hararon kio estis tondita malorde mallonga ĉe orela nivelo. Ŝia haŭto estis el travidebla paleco, kiel la plej fajna eburo; ŝia formo estis svelta, gracia, kaj el atentodeviga allogo, urĝa je intimeco. Ŝajnis ke ŝi sentis lian decidon kaj ŝiaj okuloj pligrandiĝis.</p>

<p>Gajal prenis ŝian manon, kondukis ŝin antaŭen, kaj turniĝis al la Vojevod — maljuna viro sidanta solide en peza seĝo.</p>

<p>“Jen ŝi kiun mi trovas la plej bela el viaj virgulinoj.”</p>

<p>Estis silente tra tute la placo. Post venis raŭka sono, krio de malĝojo de la Kastelano kaj Serĝento-Legisto. Li venis antaŭen, kun malĝoje pendema vizaĝo, la korpomovoj malfortikigitaj. “Gajal de Sfer, vi estas verkinta grandan venĝon kontraŭ mia trompo al vi. Jen mia amata filino, Ŝierl, kiun vi estas destinigita al timegaĵo.”</p>

<p>Gajal turniĝis mirigite de la Kastelano al la knabino Ŝierl, en kies okuloj li nun rekonis aspekton de sensento, fiksrigardadon al fora malproksimeco.</p>

<p>Returniĝante al la Kaselano, Gajal ekparolaĉis, “Mi intencas tutan senpreferecon. Tiun ĉi vian filinon Ŝierl-on mi taksas unu el la plej belaj estuloj el mia spertado; mi ne povas kompreni tion, pri kiel mi ofendis.”</p>

<p>“Ne, Gajal,”  diris la Kastelano, “vi estas juĝinte juste, ĉar tiel ja estas mia propra penso.”</p>

<p>“Nu, do,”  diris Gajal, “informu min pri mia tria tasko ke mi povu eksiĝi la aferon kaj daŭrigu mian pilgrimon.”</p>

<p>La Kastelano diris, “Tri leŭgojn je la nordo situas ruinon pri kiu tradicio informas nin estas la malnova Muzeo Homara.”</p>

<p>“Ah,”  diris Gajal, “daŭrigu, mi atentas.”</p>

<p>“Vi devas, por via tria tasko, konduki tiun ĉi mian filinon Ŝierl-on al la Muzeo Homara. Ĉe la portalo vi frapos sur kupran <a id="gong" href="01-V.xhtml#gong">gongon</a> kaj eldiru al kiu ajn respondos: ‘Ni estas tiuj alvokitaj de Saponco.’”</p>

<p>Gajal ektimetis, malridetis. “Kiel estas? ‘Ni’?”</p>

<p>“Tiel estas via tasko,”  diris la Kastelano en tia voĉo kia tondro.</p>

<p>Gajal rigardis maldekstren, dekstren, antaŭen kaj malantaŭen. Sed li staris en la mezo de la placo ĉirkaŭita de la fortikaj viroj de Saponco.</p>

<p>“Kiam devas tiu ĉi tasko estu plenumita?” li demandis en regita voĉo.</p>

<p>La Kastelano diris en voĉo tiom amara kiom kverka suko: “Eĉ nun Ŝierl iras por vesti sin en flavo. Post unu horo ŝi aperos, je unu horo vi ekiros cele al la Muzeo Homara.”</p>

<p>“Kaj poste?”</p>

<p>“Kaj poste — ĉu por bono aŭ por malbono, tio ne estas konata. Vi tiel ekiros kiel dek tri mil estis ekirintaj antaŭ ol vi.”</p>

<p class="center">
	<img class="break" alt="***" src="images/break.png"/>
</p>

<p>Malsupren de sur la placo, malsupren laŭ la arbofoliaj vojetoj de Saponco venis Gajal, indigna kaj strikta je la buŝo, kvankam li sentis pezecon kaj timon meze de la stomako. La rito portis malplaĉajn aspektojn: ekzekuto aŭ oferta buĉo. La paŝo de Gajal hezitis.</p>

<p>La Kastelano ektenis al li la kubuton per malmola mano. “Antaŭen.”</p>

<p>Ekzekuto aŭ oferta buĉo… La vizaĝoj flanke de la vojo plenis je mortomania scivolo, interna ekscitiĝo; ĝojaĉaj okuloj serĉis lin profunde por priĝoji lian timon kaj hororon, kaj la buŝoj duone pendiĝis malfermaj, duone ridetis pro la interna memgratulado pro ne esti tiu ulo kiu marŝas malsupren laŭ la arbofoliaj vojoj, kaj foren al la Muzeo Homara.</p>

<p>La supro, kun la altaj arboj kaj gravuritaj malhelaj domoj, estis ĉe lia dorso; ili elmarŝis en la klaran sunlumon de la stepo. Jen estis okdek virinoj en blankaj ŝlám-roboj kun ceremoniaj korboj el plektita pajlo surkape; ĉirkaŭ tendo el flava silko ili staradis.</p>

<p>La Kastelano haltis Gajal-on kaj voksignis al la Rita <a id="matron" href="01-V.xhtml#matron">Matrono.</a> Ŝi ekĵetis malferme la pendoŝtofoj ĉe la pordo de la tendo; la knabino interna, Ŝierl, elvenis malrapide, okuloj grandaj kaj malhelaj pro timo.</p>

<p>Ŝi portis rigidan robon el flava <a id="brok" href="01-V.xhtml#brok">brokaĵo,</a> kaj la rekteco de ŝia korpo ŝajnis esti kaptita kaj detenita interne. La robo leviĝis strikte ĝis ŝia mentono, lasis nudaj la brakojn kaj leviĝis trans la malantaŭo de ŝia kapo en rigida lancopint-forma kapuĉego. Ŝi timis tiel, kiel timus besteto en kaptilo; ŝi fiksrigardis al Gajal, al ŝia patro, kvazaŭ ŝi estis neniam antaŭe vidinta ilin.</p>

<p>La Rita Matrono tuŝis milde per mano ŝian talion, antaŭenigis ŝin. Ŝierl paŝis unu paŝon, duan, sendecide haltis. La Kastelano kondukis Gajal-on antaŭen kaj situigis lin ĉe la flanko de la knabino; nun du geknaboj, venis haste kun tasoj kiujn ili ofertis al Gajal kaj Ŝierl. Senatente Ŝierl akceptis la tason. Gajal prenis sian kaj ekrigardis suspekteme al la malklara likvaĵo. Li rigardis supren al la Kastelano. “Kio estas la naturo de tiu ĉi pocio?”</p>

<p>“Trinku,”  diris la Kastelano. “Pro tio via vojo ŝajnos al vi malpli longe; por ke teruro forlasos vin, kaj vi marŝos al la Muzeo kun pli regula paŝado.”</p>

<p>“Ne,”  diris Gajal. “Mi ne trinkos. Miaj sentkapabloj devas tiam esti la kutime propraj kiam mi rekontos la Kuratoron. Mi venis de malproksime por la privilegio; mi ne stultigus la okazon stumblante kaj ŝanceliĝante.” Kaj li redonis la tason al la knabo.</p>

<p>Ŝierl fiksrigardis senemocie al la taso kion ŝi tenis. Diris Gajal; “Mi konsilas, ke ankaŭ vi evitu trinki la drogon; tiel ni alvenos la Muzeon Homaran kune kun nia digneco.”</p>

<p>Hezite ŝi redonis la tason. La esprimo de la Kastelano nebuliĝis, sed li faris nenian proteston.</p>

<p>Maljunulo en nigra kostumo portis antaŭen satenan kusenon sur kio ripozis <a id="vip" href="01-V.xhtml#vip">vipo</a> kun anso el gravurita ŝtalo. La Kastelano nun levis tiun vipon, kaj alvenanta, facile batetis tri foje la ŝultrojn de kaj Ŝierl kaj Gajal.</p>

<p>“Nun, mi ŝarĝas al vi, ekiru nun el Saponco, ekzilitaj por ĉiam el Saponco; vi estas orfoj elpelitaj. Serĉu helpon ĉe la Muzeo  Homara. Mi ŝarĝas vin, neniam rigardu malantaŭen, lasu ĉiujn pensojn pri pasinteco kaj estonteco ĉi tie ĉe Gardeno Norda. Nun kaj por ĉiam vi eksiĝas disde ĉiuj ligaĵoj, alkroĉoj, interrilatoj kaj parencoj, kune kun ĉiuj pretendoj al amo, amikeco, gefrateco kun la Saponedoj de Saponco. Iru, mi urĝas; iru, mi ordonas; iru, iru, iru!”</p>

<p>Ŝierl dente mordis la lipon suban; larmoj libere transfluis la vangon kvankam ŝi faris nenian sonon. Kun kapo pendanta ŝi ekiris trans la liĥeno de la tundro, kaj Gajal, kun rapida paŝado, ekkuniĝis kun ŝi.</p>

<p>Nun malpermesiĝis, ke ili malantaŭrigardu. Dum ioma tempo la murmuroj, la sonoj de maltrankviliĝo sekvis ilian aŭdadon; poste ili estis solaj sur la ebenejo. La senlima nordo kuŝis trans la horizonto; la tundro plenigis la proksiman kaj malproksiman fojnojn, etendaĵo malĝojiga, senkolora kaj sensprita. Sole makulinta la regiono, la blankaj ruinoj — iam la Muzeo Homara — leviĝis antaŭ ili malproksima je leŭgo, kaj ili marŝadis laŭ la malmulte evidenta irejo sen paroli.</p>

<p>Gajal diris per tono hezitema, “Estas multo kion mi volas kompreni.”</p>

<p>“Parolu,”  diris Ŝierl. Ŝia voĉo estis kvieta sed regata.</p>

<p>“Kial ni estas devigitaj kaj urĝitaj je tiu ĉi misio?”</p>

<p>“Estas tiel ĉar ĉiam estis tiel. Ĉu tio ne estas kialo sufiĉa?”</p>

<p>“Sufiĉa eble por vi,”  diris Gajal, “sed por mi la kaŭzeco malkonvinkas. Mi devas informi vin pri la manko en mia menso, kio soifas al informoj tiom multe kiom seksmaniulo deziregas la karnecon; do, bonvolu esti pacienca se mia demandado ŝajnas al vi preternecese detalisma.”</p>

<p>Ŝi ekrigardis lin kun miro. “Ĉu ĉiuj en la sudo tiom avidas informon kiom vi?”</p>

<p>“Neniom tiel,”  diris Gajal. “Ĉie tie normaleco de la menso observeblas. La loĝantoj lerte ripetas la movadojn instruitajn al ili hieraŭ, la antaŭan semajnon, la antaŭan jaron. Oni akuzis min tute kaj plene pri mia <a id="aberaci" href="01-V.xhtml#aberaci">aberacio.</a> ‘Kial strebu por amasiĝo de pedanto?’ oni diris al mi. ‘Kial feliĉaĵojn, festadon, muzikon, kaj festandon favore al abstraktaĵoj kaj malklaraj profundaĵoj?’”</p>

<p>“Nu,”  diris Ŝierl. “Bone ili tiel konsilas; tiel estas la komuna opinio ĉe Saponco.”</p>

<p>Gajal ŝultrolevis, “Hejme estas onidiro ke demono forprenis mian ĵuĝkapablon. Eble tiel estas. Ĉiuokaze la efiko restas kaj la obsedo hantas min.”</p>

<p>Ŝierl indikis komprenon kaj akcepton. “Demandu plu tial; mi provos mildigi tiujn ĉi urĝecojn.”</p>

<p>Li ekrigardis ŝin flanke, studis la ĉarman tringulon de ŝia vizaĝo, la pezan nigran hararon, la grandajn rebrilajn okulojn, mallumaj kiel jú-safiroj. “En pli feliĉigaj cirkonstancoj, estus aliaj urĝoj pri kiuj mi estus penanta, ke vi ilin mildigu.”</p>

<p>“Demandu,” respondis Ŝierl de Saponco. “La Muzeo Homara proksimas; la okazo oportunas por nenio krom vortoj.”</p>

<p>“Kial ni tiel ĉi elsendiĝis kaj ŝarĝiĝis, kun ŝajna akcepteco pri nia detruiĝo?”</p>

<p>“La plej proksima kaŭzo estas la fantomo kiun vi vidis sur la monteto. Kiam la fantomo aperas, tiam ni en Saponco scias, ke la plej bela virgulino kaj la plej bela junulo el la urbeto devas esti sendata al la Muzeo. La ĉefaĵon malantaŭ la kutimo mi ne scias. Tiel estas; tiel estis; tiel estos ĝis la suno estingiĝados tiel kiel brulanta karbo en la pluvo kaj mallumigos la Teron, kaj la ventoj blovos neĝon super Saponco.”</p>

<p>“Sed kio estas nia misio? Kiu akceptos nin, kio estas nia sorto?”</p>

<p>“Tiaj detaloj ne sciiĝas.”</p>

<p>Gajal pripensis, “La probableco de plezuro ŝajnas malmulta… Estas malkonkordaĵoj en la <a id="epizod" href="01-V.xhtml#epizod">epizodo.</a> Vi estas preterdube la plej bela estulino el la Saponedoj, la plej bela sur Tero — sed mi, mi estas hazarda fremdulo, kaj apenaŭ la plej bone-formita junulo en la urbeto.”</p>

<p>Ŝi ridetis iomete. “Vi ne estas malbonaspekta.”</p>

<p>Gajal  diris sombre, “Superokaze de la stato de mia esteco estas la fakto ke mi estas fremdulo kaj tiel kaŭzos malmultan perdon al la urbeto.”</p>

<p>“Tiu aspekto preterdube estis konsiderita,” la knabino diris.</p>

<p>Gajal serĉis la horizonton. “Ni tial evitu la Muzeon Homaran, ni ĉirkaŭiru tiun ĉi konatan sorton kaj eskapu en la montojn, ke tiel celu suden al Askolajs. Dezirego pri enluminiĝo neniam instigos min alfronti detruiĝon tiom klare implikitan.”</p>

<p>Ŝi gestis neecon kape. “Ĉu vi supozas, ke ni gajnos per la ruzo? La okuloj de cent batalistoj sekvas nin ĝis tiam kiam ni transpasos la portalojn de la Muzeo; se ni provus eskapi nian devon ni estus ligitaj al fostoj, senhaŭtigitaj malrapidege, kaj fine ensakigitaj kun poste mil skorpioj verŝitaj ĉirkaŭ niaj kapoj. Tio estas la tradicia puno; dek du fojojn en historio ĝi estis aldevigita.”</p>

<p>Gajal rektigis malantaŭen la ŝultrojn kj parolis nervozavoĉe. “Nu, do — la Muzeo Homara jam estis mia celo dum multaj jaroj. Tiucele mi ekiris de Sfer, kaj nun mi volas serĉi la Kuratoron por satigi mian obsedon por cerbopleniĝo.”</p>

<p>“Vi beniĝas je granda bonŝanco,”  diris Ŝierl, “ĉar al vi doniĝas la deziraĵo de la koro.”</p>
 
<p>Gajal malpovis trovi ion dirindan, do dum ioma tempo ili marŝadis en silento. Poste li parolis. “Ŝierl.”</p>

<p>“Jes, Gajal de Sfer?”</p>

<p>“Ĉu oni dividos kaj apartigos nin?”</p>

<p>“Mi nescias.”</p>

<p>“Ŝierl.”</p>

<p>“Jes?”</p>

<p>“Se ni estus interrenkontintaj sub pli feliĉa stelo…” Li paŭzis.</p>

<p>Ŝierl paŝadis en silenteco.</p>

<p>Li alrigardis ŝin senpasie “Vi ne parolas.”</p>

<p>“Sed vi demandas nenion,” ŝi diris en surpriziĝo. Gajal turnis la vizaĝon antaŭen, al la Muzeo Homara.</p>

<p>Post iome ŝi tuŝis al li la brakon. “Gajal, mi multe timas.”</p>

<p>Gajal fiksrigardis la grundon ĉe la piedoj, kaj floriĝo de fajro ekflamiĝis en lia cerbo. “Ĉu vi vidas la markojn tra la liĥeno?”</p>

<p>“Jes; kio do?”</p>

<p>“Ĉu ĝi estas vojeto?”</p>

<p>Kun ioma dubo ŝi respondis, “Ĝi estas irejo erodita per la pasado de multaj piedoj. Tial do — ĝi estas vojeto.”</p>

<p>Gajal  diris en regita jubilado, “Jen estas sekureco, se mi neniam permesas, ke oni trompu min for de la vojo. Sed vi — ho, mi devas vin gardi; vi devas neniam foriru de mia flanko, ve devas naĝi en la beno kio ŝirmas min; eble tiel ni travivos.”</p>

<p>Ŝierl  diris malĝoje, “Ni ne trompu la rezonadon propran, Gajal de Sfer.”</p>

<p>Sed dum ili marŝis, la paŝejo fariĝis pli evidenta, kaj Gajal fariĝis sekve pli <a id="sangvin" href="01-V.xhtml#sangvin">sangvina.</a> Kaj ĉiam pli grande prezentiĝis la disfalaĵo kio lokis la Muzeon Homaran, kiu post nelonge okupis la tutan vidkampon.</p>

<p>Se stokejo de scioj iam ekzistis ĉi tiel, malmuta signo postrestis. Troviĝis granda, plata, planko, pavimita per blanka ŝtono, nun <a id="kret" href="01-V.xhtml#kret">krete</a> dispeciĝema, fendita kaj trapenetrita de herbaĉoj. Ĉirkaŭ tiu ĉi planko leviĝis serio da monolitoj, kavigitaj kaj eroditaj, supre difektitaj ĉe diversaj altecoj. Tiuj ĉi je ioma tempo estis subenintaj grandan plafonon; nun el plafono restis nenio kaj la muroj mem estis nur sonĝaĵoj de la fora pasinteco.</p>

<p>Do tie ĉi estis la plata planko randita de la rompitaj kolumno-stumpoj, nuda al la ventoj de tempopasado kaj la brilado de la malvameta ruĝa suno. La pluvoj estis lavintaj la marmoron, la polvo de la montoj estis sur ĝin falinta kaj forbalaita, kaj tiuj kiuj estis konstruintaj la Muzeon jam fariĝis malpli ol polveron el tiu ĉi polvo, tiom foraj kaj forgesitaj nun estis ili.</p>

<p>“Pensu,”  diris Gajal, “pensu pri la vasteco da scio kio iam estis kunigita tie ĉi kaj kio nun estas kuniĝinta kun la grundo — krom, kompreneble, la Kuratoro konservadis kaj prizorgadis.”</p>

<p>Ŝierl ĉirkaŭrigardis antaŭtime. “Mi pripensas anstataŭe la portalon, kaj tion kio nin atendas … Gajal,” ŝi flustris, “Mi timas, mi timegas… Supozu, ke ili nin apartigus? Supozu, ke estos turmentado kaj morto por ni? Mi timas egan alfrapon, la ŝokon de hororo…”</p>

<p>La gorĝo de Gajal mem estis varma kaj plena. Li ĉirkaŭrigardis defie. “Dum mi ankoraŭ spiradas kaj havas povon en la brakoj por batali, estos neniu kiu nin vundos.”</p>

<p>Ŝierl ĝemis milde. “Gajal, Gajal, Gajal de Sfer — kial vi min elektis?”</p>

<p>“Ĉar,”  diris Gajal, “la okulo mia logiĝs al vi kiel nektara <a id="sfing" href="01-V.xhtml#sfing">sfingo</a> flugetas al jacinto-floro; ĉar vi estis la plej bela kaj mi kredis, ke nenio krom boneco atendis vin.”</p>

<p>Kun trema enspiro Ŝierl diris, “Mi deve estu kuraĝa; malgraŭ ĉio, se ne estus mi anstataŭe estus alia virgulino same timema… Kaj jen la portalo.”</p>

<p>Gajal enspiris profunde, klinis la kapon, kaj ekpaŝis antaŭen. “Ni tion ekfaru, kaj eksciu…”</p>

<p>La portalo malfermiĝis konduke en apudan monoliton, pordo el nebrila nigra metalo. Gajal sekvis la irejon al la pordon, kaj alfrapis kuraĝe per la pugno sur la etan kupran gongon ĉe la flanko.</p>

<p>La pordo malfermiĝis sur grincantaj <a id="cxarnir" href="01-V.xhtml#cxarnir">ĉarniroj,</a> kaj malvarmeta aero, odora je la subgrundo, ventetis elen. En la nigra interspaco iliaj okuloj povis vidi nenion.</p>

<p>“Saluton internen!” vokis Gajal.</p>

<p>Mola voĉo, plena de notaj tremetoj, kvazaŭ tuj post plorado, diris, “Venu vi, venu vi antaŭen. Vi estas dezirataj kaj atendataj.”</p>

<p>Gajal klinis antaŭen la kapon, strebanta vidi. “Donu al ni lumon, por ke ni ne flankeniru for de la vojo kaj tiel falu alfrape la subon.”</p>

<p>La spire streba tremvoĉo diris, “Lumo ne bezoniĝas; ien ajn kie vi paŝos, tio estos via irejo, laŭ aranĝo fare de la Vojo-Faranto.”</p>

<p>“Ne,”  diris Gajal, “ni insistas vidi la vizaĝon de nia gastiganto. Ni venas je ties invito; la minimumo de ties gast-oferto estas lumo; lumo tial devas haviĝi antaŭ ol ni ekpaŝu en la ublieton. Estu informata, ke ni venas serĉanta scion; ni estas vizitantoj honorindaj.”</p>

<p>“Ho, scio, scio,” sone venis la malĝoja spiremeco. “Tio estos via, en tuta pleneco — scioj pri multaj strangaj aferoj; ho, vi naĝos en tajdo da scieco — ”</p>

<p>Gajal interrompis la malĝojan, suspirantan voĉon. “Ĉu vi estas la Kuratoro? Centojn da leŭgoj mi venis por alparoli la Kuratorn kaj prezenti miajn demandojn. Ĉu vi estas tiu?”</p>

<p>“Neniel. Mi malestimegas la nomon de la Kuratoro por esti perfida malnecesulo.”</p>

<p>“Kiu do estas vi?”</p>

<p>“Mi estas neniu, nenio. Mi estas abstraktaĵo, emocio, la <a id="eksud" href="01-V.xhtml#eksud">eksudaĵo</a> de teruro, la ŝvito de hororo, la skuo en la aero tuj post kriego forestiĝas.”</p>

<p>“Vi sonigas voĉon de homarano.”</p>

<p>“Kial ne? Tiaj aĵoj kiajn mi parolas kuŝas en la plej proksima kaj plej kara centro de la homa cerbo.”</p>

<p>Gajal  diris en mildigita voĉo, “Vi ne faras, ke via invito estu tiom loga kiom povus priesperatiĝi.”</p>

<p>“Ne grave, ne grave; eniri vi devas, en la mallumon kaj tujmomente, ĉar mia sinjoro, kiu estas mi mem, kreskiĝas varmete kaj langvore.”</p>

<p>“Se lumo haveblus, ni enirus.”</p>

<p>“Nenia lumo, neniu <a id="insolent" href="01-V.xhtml#insolent">insolenta</a> brulvundeco iam ajn troveblas en la Muzeo.”</p>

<p>“Je tiu ĉi kazo,”  diris Gajal, elprenante sian Scintilan Ponardon, “mi novenkondukas bonvenan riparo-ŝanĝon. Do vi nun vidu, jen estas lumo!”</p>

<p>El la sub-pomelo ekiris serĉa lumstriego; la fantomo starante alta antaŭ ili kriegis alttone kaj falis dispeciĝante en rebrilantaj rubandeteroj kiel pulvorigita metala ornamrubandaĵo. Restis kelke da rebriletantaj pulvoretoj en la aero; li estis ne plu.</p>

<p>Ŝierl, kiu estis staranta rigide senmova kvazaŭ hipnotigita, elspiris molan varmetan anhelon kaj falis kontraŭ Gajal-on. “Kiel vi povas esti tiom defiema?”</p>

<p>Gajal  diris en voĉo duone rida, duone trema, “Mi vere ne scias … eble mi trovas tion nekredebla, ke Sorto direktus min for de plaĉa Sfer, tra kaj arbaro kaj montkruto, en la nordan malplenejnon por ludi la rolon de kaŭranta viktimo. Malkredante tian malplenan sorton, mi kuraĝas.”</p>

<p>Li movis la ponardon dekstren kaj maldekstren, kaj ili vidis, ke ili estis ĉe la portalo de fortikejo, tranĉita el betonigita roko. Malantaŭe ĝi kondukis al nigra profundeco. Transirante rapide la plankon, Gajal surgenuiĝis kaj aŭskultadis.</p>

<p>Li aŭdis nenian sonon. Ŝierl, ĉe lia malantaŭo, fiksrigardis kun okuloj tiom nigraj kaj profundaj kiom la truo mem, kaj Gajal, turniĝante, ricevis subitan malracian senton pri feino el la antikvaj epokoj — estulino malgranda kaj delikata, peza pro kvantego da ĉarmo, pala, dolĉa, pura.</p>

<p>Kliniĝante kun sia lumanta ponardo, li vidis frenezan aron de ŝtupoj kondukantaj malsupren en la mallumon, kaj lia lumo montris ilin kaj iliajn ombrojn en tiom konfuza aspekto, ke li palpebrumis kaj tiris sin malantaŭen.</p>

<p>Ŝierl diris, “Kion vi timas?”</p>

<p>Gajal leviĝis, turniĝis al ŝi. “Ni estas dummomente ne akompanataj ĉi tie en la Muzeo Homaro, kaj ni puŝiĝas antaŭen fare de diversaj povfontoj; vi fare de la volo de via popolo; mi, fare de tio kio estis min puŝanta ek de tiam, kiam mi unue  gustumis aeron… Se ni estus restontaj ĉi tie ne estus refoje aranĝotaj laŭ harmonio je malamika desegno. Se ni antaŭenirus kuraĝe, ni eble alirus al pozicio de strategio kaj avantaĝo. Mi proponas, ke ni ekiru kun plena kuraĝo, subeniru tiujn ĉi ŝtupojn kaj serĉu la Kuratoron.”</p>

<p>“Sed ĉu li ekzistas?”</p>

<p>“La fantomo parolis fervore kontaŭ li.”</p>

<p>“Ni iru do,”  diris Ŝierl. “Mi rezignis al sorto.”</p>

<p>Gajal  diris gravmiene, “Ni iru kun la mensa stato de aventuro, agresemo, entrepreno. Tiel okazas, ke timo malaperas kaj la fantomoj fariĝas kreituloj de menso-teksaĵo; per tio nia <a id="verv" href="01-V.xhtml#verv">vervo</a> krevigos la teruron subgrundan.”</p>

<p>“Ni iru.”</p>

<p>Ili komencis subeniri la ŝtupojn.</p>

<p>Tien, reen, tien, reen, malsuprenire la ŝtuparojn laŭ diversaj anguloj, interplacetoj ĉe diversaj niveloj, ŝtupotraboj el diversaj altecoj kaj larĝecoj, tiel ke ĉiu paŝo estis afero por koncentrata atento. Tien, reen, suben, suben, suben, kaj la nigrastriaj ombroj moviĝis spasme laŭ strangaj manieroj sur la muroj.</p>

<p>La ŝtuparo finiĝis, ili staris en ĉambro simila al la enirejo supera. Antaŭ ili estis plua nigra portalo, polurita ĉe unu loko pro uzado; sur la muroj ambaŭflanke estis enkave lokitaj <a id="latun" href="01-V.xhtml#latun">latunaj</a> ŝildoj portantaj mesaĝojn en nekonataj literoj.</p>

<p>Gajal puŝis malferme la pordon kontraŭ premeto de malvarma aero, kio, blovante tra la aperturo, faris etan susuron, ĉesante kiam Gajal puŝis plue la pordon.</p>

<p>“Aŭskultu.”</p>

<p>Estis sono malproksima, klakado foje paŭzanta, kaj ĝi portis signifon sufiĉe malbonaŭguran por levi la haretojn ĉe la nuko de Gajal. Li sentis la manon de Ŝierl ekteni lian kun malvarmete malseka premo.</p>

<p>Malpliigante la lumon de la ponardo ĝis lumeto minimuma, Gajal trapasis la pordon, kun Ŝierl sekvanta poste. De malproksime venis la malbonega sono, kaj per la eĥoj ili sciis, ke ili staris en grandega halo.</p>

<p>Gajal celigis la lumon al la planko: ĝi estis el nigra <a id="elast" href="01-V.xhtml#elast">elasta</a> materialo. Poste al la muro: polurita ŝtono. Li permesis la lumon celi tiun direkton rekte kontraŭan je la sono, kaj malproksime je kelkaj paŝoj ili vidis masivan nigran ŝrankon, dissterniĝita de kupraj fostetoj, suprigita de malprofunda vitra <a id="plet" href="01-V.xhtml#plet">pleto</a> en kio vidiĝis komplika aro da metalaj aparatetoj.</p>

<p>Ĉar la funkcia celo de la nigraj ŝrankoj ne evidentiĝis, ili sekvis la muron, kaj dum ili marŝis similaj ŝrankoj aperadis, superstarantaj peze kaj malkare, laŭ regulaj interspacoj. La klakado mallaŭtiĝis dum ili marŝadis; poste ili alvenis angulon rektan, kaj turniĝante ĉe la angulo, ekŝajnis ke ili alproksimiĝis la sonon. Nigra ŝranko post nigra ŝranko preterpasiĝis; malrapide, striktapozaj kvazaŭ vulpoj, ili paŝadis, okuloj strebe serĉantaj por videbleco tra la mallumo.</p>

<p>La muro prezentis pluan angulon, kaj ĉi tie estis pordo.</p>

<p>Gajal hezitis. Sekvi la novan direkton de la muro devigus alproksimiĝon al la fonto de la sono. Ĉu estus pli bone malkovri la plejan malbonaĵon rapide aŭ ĉirkaŭesplori dum la irado?</p>

<p>Li proponis la <a id="dilem" href="01-V.xhtml#dilem">dilemon</a> al Ŝierl, kiu ŝultrolevis. “Ĉio ĉi estas unuo; aŭ baldaŭ aŭ poste la fantomoj flugetos malsupren por plekti al ni; tiam ni estos perditaj.”</p>

<p>“Ne dum mi ankoraŭ posedas lumon por ekrigarde dispecigi ilin en nubetojn kaj ŝiraĵojn,” diris Gajal. “Nun mi volas trovi la Kuratoron, kaj eble li troviĝas post tiu ĉi pordo. Tion ĉi ni malkovros.”</p>

<p>Li metis la ŝultron sur la pordon; ĝi puŝiĝis malfermiĝete kun trafenda strieto el ora lumo. Gajal enrigardis. Li suspiris, muflita sono de mirego.</p>

<p>Nun li malfermis la pordon plue; Ŝierl kroĉis al li je la brako.</p>

<p>“Jen la Muzeo,”  diris Gajal en tono fiksatenta. “Ĉi tie estas nenia danĝero… Li kiu loĝas inter belaĵoj el tia ĉi kvalito neniel povus esti alia ol benema…” Li puŝegis malfermege la pordon.</p>

<p>La lumo venis el nedistingebla fonto, el la aero mem, kvazaŭ likanta el individuaj atomoj; ĉiu elspiraĵo estis lumeta, la ĉambro ŝvebis plena de pliviviga lumado. Granda tapiŝo kovris fele la plankon, monstra ŝildo plektita el oro, bruno, du helecoj de verdo, griz-brune ruĝo kaj ruĝeta bluo. Belaj artaĵoj home faritaj dise prezentiĝis sur la muroj. En glora aranĝaĵo pendis paneloj el luksaj lignoj, gravuritaj, kavetigitaj, farbitaj; scenoj el antikvaj tempoj pentritaj sur plektita fibraĵo; formulaĵoj el koloro, desegnita por komuniki emocion anstataŭ realecon. Ĉe unu flanko pendis tabuloj el ligno interaranĝitaj kun tavoloj el <a id="sapsxton" href="01-V.xhtml#sapsxton">sapŝtono,</a> <a id="malakit" href="01-V.xhtml#malakit">malakito,</a> kaj <a id="jad" href="01-V.xhtml#jad">jado</a> en rektangulaj desegnoj, lukse diversaj kaj subtilaj, kun miniaturaj fendaĵetoj el <a id="cinabr" href="01-V.xhtml#cinabr">cinabro,</a> <a id="rodokrozit" href="01-V.xhtml#rodokrozit">rodokrozito</a> kaj <a id="koral" href="01-V.xhtml#koral">koralo</a> por doni varmetecon. Apude estis sekcio apartigita por montri diskojn el luma verdo, flagrantaj kaj <a id="fluoresk" href="01-V.xhtml#fluoresk">fluoreskaj</a> en diversaj bluaj maldikegaĵoj kaj moviĝantaj punktoj el skarlato kaj nigro. Jen estis reprezentaĵoj de tri cent mirindaj floroplantoj, floroj el epoko forgestita, ne plu vivanta sur malfortikiĝanta Tero; estis simila nombro da stelkrevaj desegnaĵoj, rigide normigita laŭ formo, sed ĉiu el subtila distingeco. Ĉiuj ĉi kaj multega kvanto da aliaj kreaĵoj, elektitaj el la plejaj bonegaĵoj de homara fervoro.</p>

<p>La pordo malfermiĝis kun mola frapo malantaŭ ili; fiksrigardante, kaj kun la haŭto piketanta surtute, la duopo el la fina tempo de Tero ekmoviĝis antaŭen tra la halo.</p>

<p>“Ie proksime devas troviĝi la Kuratoro,” flustris Gajal. “Estas etoso de zorga konservado kaj granda strebado ĉi tie en la galerio.”</p>

<p>“Rigardu.”</p>

<p>Kontraŭ ili situis du pordoj, ŝarĝitaj kun senco de multa uzado. Gajal paŝadis rapide trans la ĉambro sed malkapablis observi metodon por funkciigi la pordon, ĉar ĝi portis nenian anson, ŝlosilon, tenilon aŭ fosteton. Li alfrapis per la fingroartikoj kaj atendis; nenia sono respondis.</p>

<p>Ŝierl ektiris al li je la brako. “Ĉi tiuj estas privataj lokoj. Estas pli bone ne veturi tro malĝentile.”</p>

<p>Gajal turniĝis for kaj ili pluiris la galerion. Preter la vera esprimo de la plej brilaj sonĝadoj de la homaro ili paŝadis, ĝis la  koncentriĝo de tiom multa faroj kaj animo kaj kreemo ilin miregigis. “Kiom grandegaj la mensoj kiuj nun kuŝas inter polvo,” diris Gajal en mallaŭta voĉo. “Kiel belegaj estis la animoj malaperintaj en la entombigitaj epokoj; kiom mirinde la kreituloj kiuj perdiĝis en la plej pasinta memoro… Neniam plu estos iuj similaj; nun en la finaj rapide pasantaj momentoj, homaro putras tromatura kiel putriĝanta frukto. Anstataŭ mastrumi kaj superregi nian mondon, nia plej alta celo estas trompe gajni pere de sorĉismo.”</p>

<p>Ŝierl diris, “Sed vi, Gajal — vi apartas. Vi ne estas tiel ĉi…”</p>

<p>“Mi volus kompreni,” deklaris Gajal kun sovaĝa emfazo. “Tratute mia juneco tiu ĉi dolora sopiro antaŭenpuŝadis min, kaj mi estis vojaĝinte de la malnova domego ĉe Sfer por lerni de la Kuratoro… Min malplaĉas la senmensaj sukcesaĵoj de la magiistoj, kiuj gajnis ĉiom da siaj scioj parkere.”</p>

<p>Ŝierl alrigardis lin kun mira esprimo, kaj la animo de Gajal pulsadis kun amo. Ŝi sentis lian tremon kaj flustris senzorge, “Gajal de Sfer, mi estas via, mi fandiĝas por vi…”</p>

<p>“Kiam ni sukcesos al paco,”  diris Gajal, “poste nia mondo konsistos el ĝojeco…”</p>

<p>La ĉambro prezentis turnejon ĉe angulo, plivastiĝis. Kaj nun la klakada sono kion ili antaŭe atentis en la malluma ekstera halo revenis, pli laŭte, pli sugeste je malplaĉeco. Ĝi ŝajne eniris la galerion tra arkforma pordo transĉambra.</p>

<p>Gajal moviĝis kviete al tiu ĉi pordo, kun Ŝierl tuj sekvanta, kaj tiel ĉi ili enrigardis la postan ĉambron.</p>

<p>Grandega vizaĝo elrigardis la muron, vizaĝo pli alta ol Gajal mem, tiom alta kiom Gajal eble povus etendi kun la manoj suprentenataj. La mentono ripozis sur la planko, la krania supro etendiĝis kline malantaŭen en la panelon.</p>

<p>Gajal rigardadis fikse, ŝokita. Inter tiu ĉi paĝento de belaj objektoj, la groteska vizaĝo estis tia disaĵo kaj dissoneco kian eble kreus frenezulo. Malbela kaj naŭziga estis la vizaĝo, io el intesto-torda stulta <a id="obscen" href="01-V.xhtml#obscen">obsceneco.</a> La haŭto reflektetis blu-metale, la okuloj rigardis senfokuse el klinantaj faldaĵoj el verdeta histo. La nazo estis eta nodo, la buŝo estis naŭziga pulpeca tranĉtruo.</p>

<p>En subita malcerteco Gajal turniĝis al Ŝierl. “Ĉu tiu ĉi ne ŝajnas esti stranga kreaĵo por esti honorita ĉi tie en la Muzeo Homara?”</p>

<p>Ŝierl staradis kun la okuloj dolorigitaj kaj larĝe malfermitaj. Ŝia buŝo malfermiĝis, tremis, malsekeco striigis ŝian mentonon. Kun mano spasmantaj, tremantaj, ŝi ektenis lian brakon, ŝancelis retroen en la galerion.</p>

<p>“Gajal,” ŝi kriis, “Gajal, venu for!” Ŝia voĉo altiĝis ĝis suprotono. “Venu for, venu for!”</p>

<p>Li alfrontis ŝin en surpriziĝo. “Kion vi diras?”</p>

<p>“Tiu hororaĵo en tie — ”</p>

<p>“Ĝi estas nur la freneza artaĵo de antikva artisto.”</p>

<p>“Ĝi vivas.”</p>

<p>“Kiel tio ĉi!”</p>

<p>“Ĝi vivas!” ŝi balbutis. “Ĝi alrigardis min, poste turniĝis por alrigardi vin. Kaj ĝi moviĝis — kaj poste mi tiris vin for…”</p>

<p>Gajal skue maltenigis de si ŝian manon; en tuta malkredo li frontis antaŭen tra la pordejo.</p>

<p>“Ahhhh…” elspiris Gajal.</p>

<p>La vizaĝo jam ŝanĝiĝis. La torporo estis foriĝinta; la senfokuseco estis for de la okuloj. La buŝo tordiĝadis; siblo de <a id="ekspansi" href="01-V.xhtml#ekspansi">ekspansianta</a> gaso soniĝis. La buŝo malfermiĝis; grandega griza lango etendiĝis malstrikte antaŭen. Kaj de tiu ĉi lango ekiris ĉiro <a id="sxlim" href="01-V.xhtml#sxlim">ŝlima</a> de <a id="mukoz" href="01-V.xhtml#mukoz">mukozaĵo.</a> Ĝi finiĝis per kroĉa mano, kiu etendiĝis celante ekteni la maleolon de Gajal. Li saltis flanken; la mano maltrafis je sia ekteno, la ĉiro heliciĝis.</p>

<p>Gajal, en ekstrema emocio, kun la intestoj kramfintaj pro naŭziga timo, risortis malantaŭen en la galerion. La mano ektenis Ŝierl-on, kroĉis al ŝia maleono. La okuloj brilis malseke; kaj nun la malstrikta lango ŝvele kreskis pluan elstaraĵon… Ŝierl stumblis, falis malstrikte, ŝiaj okuloj fiksrigardantaj, ŝaŭmo ĉe ŝiaj lipoj. Gajal, krieganta en voĉo kion li mem ne povis aŭdi, krieganta altvoĉe kaj freneze, kuris antaŭen svinge tranĉanta per sia ponardo. Li tranĉadis al la griza manradiko, sed lia tranĉilo risortiĝis for kvazaŭ la ŝtalo mem estis hororigita. Stomaka acido ĉe liaj dentoj, li ektenis la ĉiron; per fortega strebo li rompis ĝin kontraŭ sia genuo.</p>

<p>La vizaĝo spasmetis, la ĉiro ekis malantaŭen. Gajal saltis antaŭen, trenis Ŝierl-on en la galerion, levis ŝin, portis ŝin retroen, el de ĉira etendokampo.</p>

<p>Nun tra la pordejo, Gajal minace rigardis en kaj malamo kaj timo. La buŝo jam fermiĝis; ĝi ridetaĉe esprimis sian malesperiĝon kaj frustritan fideziron. Kaj nun Gaja vidis strangan aferon: el la malseketa naztruo eksudis nubeto blanka kio kirliĝis, baraktis, formiĝis en alta estulo en blanka robo — estulo kun longa vizaĝo kaj okuloj tiaj kiaj truoj en kranio. Dolor-ĝemetante kaj plor-ĝemetante en malŝato pro la lumo, ĝi ondetis antaŭen en la galerion, moviĝante kun strangetaj etaj paŭzoj kaj hezitoj.</p>

<p>Gajal staradis senmove. Timo jam eluzis la tuton de sia povo; timo ne plu havis signifon. Cerbo povus reagi nur ĝis la maksimumo de sia intenseco; kiel ĝi povus vundi lin nun? Li ĝin frape platigus per la manoj, disfrapus ĝin en suspiranta nebulon.</p>

<p>“Haltu, haltu, haltu!” venis nova voĉo. “Haltu, haltu, haltu. Miaj sorĉetoj kaj sorĉsigno, malbona tago por Tórsingol… Sed tamen, atentu, fantomo vi, reeniru la orificon, reen kaj atentu, atentu, mi diras! Iru, aŭ mi ekŝaltos la lumegofontojn; trapaso ne permesiĝas, pere de plej grava ordono de la Likúrgant; ja vere, la Likúrgant de Tórsingol. Atentu, jen tiel.”</p>

<p>La fantomo ondetis, paŭzis, fiksrigardante en subita pasiveco al la maljuna viro kiu jus lame eniris la galerion.</p>

<p>Revene al la <a id="ronk" href="01-V.xhtml#ronk">ronkanta</a> vizaĝo vagis la fantomo, kaj lasis sin esti ensuĉita en la naztruon.</p>

<p>La vizaĝo muĝetis vibrege malantaŭ la lipoj, poste malfermis la grandan grizan kavaĵon kaj ruktis blankan flagrantan nubon kiu kvazaŭis flamo sed ne estis flamo. Ĝi flagris vele, klapmovis al la maljunulo, kiu moviĝis neniom. El stango fiksita alte en la porda framo venis ĝiranta diskaĵo el oraj sparkoj. Ĝi altranĉis kaj disigis la blankan velaĵon, detruis ĝin tute ĝis atingi la buŝon de la vizaĝo, de kio nun etendiĝis nigra stango. Tiu stango etendiĝis al la giranta disko kaj sorbis la sparkojn. Estis momento de plena silento.</p>

<p>Poste la maljunulo venke kriis. “Ho, vi malbonega epizodo; vi provas interrompi mian deĵoron. Sed ne, estas nenia valideco en via celo; mia lerta bastono nuligas vian nenaturan sorĉaĵon; vi estas kvazaŭ nenio; kial vi ne ekmaltenu kaj retretu al Jeldred?”</p>

<p>La vibrado malantaŭ la lipegoj daŭriĝis. La buŝo malfermiĝegis: griza viskoza kaverno tiel montriĝis. La okuloj briletadis en <a id="kolos" href="01-V.xhtml#kolos">kolosa</a> emocio. La buŝo kriegis, muĝa ondo de malpaco, sono tiom granda ke ĝi frapetadas la aeron kaj martelas ŝokon kvazaŭ najlon en la menson de aŭskultanto.</p>

<p>La bastono ŝprucigis nebulon arĝentan. La sono kurbiĝis kaj centriĝis kaj alsuĉis la mensan nebulon; la sono estis kaptita kaj elsuĉita; ĝi fariĝis malaŭdata. La nebulo pilkiĝis, longiĝis por fariĝi sago, plonĝis kun ega rapido al la nazo, kaj penetris profunde en la pulpon. Estis peza sono, eksplodo; la vizaĝo ege spasmadis pro doloro kaj la nazo ekestis eksplodita malordaĵo el ŝiritaj grizaj <a id="plasm" href="01-V.xhtml#plasm">plasmoj.</a> Ili ondis kiel brakoj de <a id="asteri" href="01-V.xhtml#asteri">asterio</a> kaj kreskiĝis ripare, kaj nun la nazo estis pinta kiel konuso.</p>

<p>La maljunulo diris, “Vi disputemas hodiaŭ, mia demona vizitanto — malica trajto. Vi volus agaci kompatindan maljunan Kerlen dum liaj laboroj? Nu. Vi estas genia kaj <a id="neglekt" href="01-V.xhtml#neglekt">neglektema.</a> Do jen. Bastono,” kaj li turniĝis kaj fiksrigardis al la bastono, "vi gustumis tiun sonon? Ŝprucigu decan punon, <a id="sxmir" href="01-V.xhtml#sxmir">ŝmiri</a> la malbelegan vizaĝon per via nerezistebla <a id="replik" href="01-V.xhtml#replik">repliko.”</a></p>

<p>Plata sono, nigra vipo kio kurbiĝis, frapis la aeron kaj batis vunde al la vizaĝo. Lumanta vundstrio ekaperis. La vizaĝo suspiris kaj la okuloj tordiĝis supren inter siaj faldaĵoj de verdeca histo.</p>

<p>Kerlen la Kuratoro ridis, akra blekado unutona. Li ekhaltis kaj la ridado malaperis kvazaŭ ĝi neniam komencis. Li turniĝis al Gajal kaj Ŝierl, kiuj staris interpreme tuj apude en la pordejo.</p>

<p>“Kiel nun, kiel nun? Vi estas post la gongo; la horoj por studi jam delonge pasis. Kial vi restadas?” Li skuis admonan fingron. “La Muzeo ne estas loko por friponado; tion ĉi mi admonas. Do, ekiru for, hejmen al Tórsingol; venontfoje estu pli akurata; vi <a id="perturb" href="01-V.xhtml#perturb">perturbas</a> la establitan ordon…” Li paŭzis kaj tuniĝis rigardi timete trans sia ŝultro. “La tago malboniĝis; la Nokta Ŝlosilo-tenanto nepardoneble malfruas… Certe mi jam atendadis horon por la malakuratulo; la Likúrgant estos informata. Mi volas esti hejma ĉe litseĝo kaj fajrejo; jen estas malbona traktado por maljuna Kerlen, ke oni tiel deteni lin por la senzorgema stultulo de la nokta gardisto… Kaj plue, la trudado de vi du gemalfruuloj; for de mi nun, kaj foriru; eksteren en la krepuskon!” Kaj li antaŭiris, faranta direktajn gestojn per la manoj.</p>

<p>Gajal diris, “Mia Lordo Kuratoro, Mi devas alparoli vin.”</p>

<p>La maljunulo haltis, alrigardis. “Eh? Kio nun? Je la fino de laboro de longa tago? Ne, ne, vi maldecas; reguloj devas esti observataj. Memprezentu al mia aŭskultejo je la kvara ciklo je morgaŭ matene; tiam mi aŭdos vin. Do iru nun, iru.”</p>

<p>Gajal paŝis retroen konsternita. Ŝierl falis sur la genuojn. “Sinjoro Kuratoro, ni almozas por gajni vian helpon; ni havas nenian lokon por ke ni aliru.”</p>

<p>Kerlen la Kuratoro alrigardis ŝin senesprime. “Nenian lokon por aliri! Kian plenan stultaĵon vi diras. Aliru vian hejmejon, aŭ al la Puberaĉambrego, aŭ al la Templo, aŭ al la Ekstercela Gastejo. En vero, Tórsingol estas donacema pri loĝejoj; la Muzeo estas nenia ordinara taverno.”</p>

<p>“Mia lordo,” kriis Gajal senespere, “ĉu vi aŭdos min? Ni parolas pro krizo.”</p>

<p>“Parolu plu, do.”</p>

<p>“Ia malicaĵo okazis por sorĉi al vi la cerbon. Ĉu vi konsiderus tion ĉi?”</p>

<p>“Ho, ĉu vere?” pripensadis la Kuratoro.</p>

<p>“Ne plu ekzistas Tórsingol. Restas nenio krom malluma senhomeco. Via urbo jam malestis je epoko pasinta.”</p>

<p>La Kuratoro ridetis beneme. “Ah, kompatinde… Kompatinda kazo. Jen tiel estas je tiaj ĉi junaj mensoj. La furioza instigo de vivo estas la Ĉefa Frenezigilo.” Li gestis kapnee. “Al mi la devo klaras. Lacaj ostoj, vi devas atendi la ripozon kion vi meritas. Laciĝo — malaperu; devo kaj simpla homaranismo ambaŭ postulas; jen frenezeco por esti kuracata kaj senigita. Kaj ĉiuokaze la Nokta Ŝolil-tenanto ne ĉeestas por mildigi mian tedecon.” Li gestis, ke ili sekvu. “Venu.”</p>

<p>Hezitante Gajal kaj Ŝierl sekvis lin. Li malfermis unu el siaj pordoj, trapasis murmurante kaj protestante kun dubo kaj garda atento. Gajal kaj Ŝierl venis poste.</p>

<p>La ĉambro estis kuba, kun planko el nebrila nigra materialo, kun muroj havantaj multegon da oraj ansoj ĉiuflanke. Kapuĉhava seĝo okupis la mezon de la ĉambro, kaj apud tio estis brust-nivele alta pulpito kies fronto surhavis kelke da ŝaltiloj kaj iks-kanelitaj radetoj.</p>

<p>“Jen la Seĝo de Scio de la Kuratoro mem,” eksplikis Kerlen. “Estante tio, ĝi funkcios, post ĝustigado, por devigi aferojn laŭ la Ŝablono de Hinómenerva Klareco. Do — mi postulas la ĝustan sómetsindika aranĝiĝo — ” li manipulis la regilojn “ — kaj nun, se vi pozus vin komforte, mi riparos vian halucinon. Tio ĉi preteras mian ordinaran devaron, sed mi estas kompata kaj ne volas esti priparolata por esti malbonvola aŭ malvolema.”</p>

<p>Gajal demandis maltrankvile, “Lordo Kuratoro, tiu ĉi Seĝo de Klareco, kiel ĝi efikus min?”</p>

<p>Kerlen la Kuratoro  diris grandmiene, “La fibroj de via cerbo estas mise interplektitaj, elfrotitaj, kaj tial konektiĝas al maldecaj lokoj. Per la mirinda metiaro de niaj modernaj cerbologistoj, tiu ĉi kapuĉo reordigos al vi la <a id="sinaps" href="01-V.xhtml#sinaps">sinapsojn</a> laŭ la ĝustaj registraĵoj el la biblioteko — tiuj de normaleco, vi devas kompreni — kaj tiel ripari la interplektaĵon, kaj faru, ke vi refoje estu plena viro.”</p>

<p>“Post mi eksidiĝos en la seĝo,” Gajal demandis, “kion vi faros?”</p>

<p>“Simple fermu tiun ĉi kontaktilon, tiru tiun ĉi stangon, puŝu tiun ĉi ŝaltilon — post kiam vi stuporos. Post tridek sekundoj, tiu ĉi amplolo eklumiĝos, indikante la sukceson kaj pleniĝon de la kuracado. Poste mi renversigos la manipuladon, kaj vi stariĝos kiel estulo kun renovigita mensa sano.”</p>

<p>Gajal rigardis al Ŝierl. “Ĉu vi aŭdis kaj komprenis?”</p>

<p>“Jes, Gajal,” en mallaŭta voĉo.</p>

<p>“Memoru.” Poste al la Kuratoro: “Mirinde. Sed kiel mi devas pozi sidante?”</p>

<p>“Simple ripozu en la seĝo. Poste mi tiros antaŭen iomete tiun ĉi kapuĉon, por ŝirmi la okulojn de distraĵoj.”</p>

<p>Gajal kliniĝis antaŭen, rigardis timete en la kapuĉon. “Mi timete konfesas, ke mi ne komprenas.”</p>

<p>La Kuratoro saltis antaŭen senpacience, “Ĝi estas afero de la pleja facileco. Jen tiel.” Li sidiĝis en la seĝo.</p>

<p>“Kaj kiel estos la kapuĉo aranĝota?”</p>

<p>“Laŭ tiu ĉi maniero.” Kerlen ektenis la anson, tiris la ŝirmilon por kovri al si la vizaĝon.</p>

<p>“Rapide,”  diris Gajal al Ŝierl. Ŝi risortis al la pulpito; Kerlen la Kuratoro faris moveton por retroirigi la kapuĉon; Gajal ektenis la delikatan korpframon, tenadis ĝin. Ŝierl ekfunkciigis la ŝaltilojn; la Kuratoro ekripozis, suspiris.</p>

<p>Ŝierl rigardadis al Gajal, malhelaj okuloj tiel larĝaj kaj likvaj kiel la granda akvo-flamulano de Suda Almerio. “Ĉu li — mortis?”</p>

<p>“Mi esperas , ke ne.”</p>

<p>Ili rigardadis sencerte al la ripozigita formo. Sekundoj pasis.</p>

<p>Sonora sono aŭdiĝis de malproksime — premego, tordiĝo, ĝojega muĝego, malplaj hup-sonoj de sovaĝa triumfo.</p>

<p>Gajal ekkuris al la pordo. Prancante, ondetante, glitante en la galerion venis multego da fantomoj; tra la malfermita pordo malantaŭ ili, Gajal povis vidi la grandegan kapon. Ĝi puŝis sin en la ĉambron. Grandaj oreloj aperis, parto de virbove dika kolo, ĉirkaŭita de purpuraj haŭtopendaĵoj. La muro fendiĝis, subenflekiĝis, dispecetiĝis. Granda mano trapuŝiĝis, antaŭbrako…</p>

<p>Ŝierl kriegis. Gajal, pala kaj tremanta, malfermegis la pordon tuj kontraŭ la vizaĝo de la plej proksima fantomo. Ĝi ĉirkaŭfluis la randon, malrapide, nubeto post nubeto.</p>
 
<p>Gajal risortis al la podio. La ampolo montris malbrilecon. La manoj de Gajal treme moviĝis laŭlonge la regiloj. “Nur la konscio de Kerlen funkciigas la bastonon,” li anhelis. “Tiom el la afero klaras.” Li fiksrigardis en la ampolon kun dolorigita urĝeco. “Lumiĝu ampolo, lumiĝu…”</p>

<p>Apud la pordo la fantomo enfluadis kaj ŝveliĝis.</p>

<p>“Lumiĝu, ampolo, lumiĝu…”</p>

<p>La ampolo lumiĝis. Kun akra krio Gajal renversigis la ŝaltilojn al neŭtraleco, subensaltis, tiris supren la kapuĉon.</p>

<p>Kerlen la Kuratoro sidis alrigardanta lin.</p>

<p>Malantaŭe la fantomo formigis sin — alta blanka estulo en blanka robo, kaj la malhelaj okul-truoj fiksrigardadis kiel elirejoj al malimagado.</p>

<p>Kerlen la Kuratoro sidis rigardanta.</p>

<p>La fantomo moviĝis sub sia robo. Mano tia kia piedo de birdo aperis, entenanta bulon de malpuraspekta materialo.  La fantomo ĵetis la materialon al la planko; ĝi eksplodiĝis por formi nubeton da nigra polvo. La polveroj de la nubo kreskiĝis, fariĝis multego da tordiĝantaj insektoj. Kun unuanima volo ili ekiris trans la planko, kreskiĝantaj dum ili disvastiĝis, kaj fariĝis rapide rampantaj estuloj kun simio-kapoj.</p>

<p>Kerlen la Kuratoro ekmoviĝis. “Bastono,” li diris. Li tenis supren la mano. Ĝi tenis lian bastonon. La bastono kraĉis oranĝan verŝegon — ruĝa polvo. Ĝi nubetiĝis antaŭ la alrapidanta amaso kaj ĉiu polvero fariĝis ruĝa <a id="skorpi" href="01-V.xhtml#skorpi">skorpio.</a> Tiel komencis feroca batalo; kaj etaj krioj kaj insektaj sonoj supreniris de la planko.</p>

<p>La simio-kapaj estuloj mortigiĝis, forĉasiĝis. La fantomo suspiris, movis sian ungaran manon fojon plu. Sed la bastono elkraĉis lumstrion el la plej pura ruĝo kaj la fantomo elfandiĝis por fariĝi nenio.</p>

<p>“Kerlen!” kriis Gajal. “La demono enrompas la galerion.”</p>

<p>Kerlen malrapidegis la pordon, paŝis elen.</p>

<p>“Bastono,”  diris Kerlen, “faru vian plejan volaĵon.”</p>

<p>La demono diris, “Ne, Kerlen, detenu la magion; Mi kredis, ke vi stuporis. Nun mi retretas.”</p>

<p>Kun granda tremegado kaj tirego de masivo li tiris sin retroen ĝis refoje nur lia vizaĝo montriĝis tra la truo.</p>

<p>“Bastono,”  diris Kerlen, “estu gardema.”</p>

<p>La bastono malaperis el lia mano.</p>

<p>Kerlen turniĝis por fronti al Gajal kaj Ŝierl.</p>

<p>“Estas bezono nun por multaj vortoj, ĉar nun mi mortas. Mi mortas, kaj la Muzeo poste ripozos sola. Do nu parolu rapide, rapide, rapide…”</p>

<p>Kerlen moviĝis per feblaj paŝoj al portalo kio ekglitis flanken je lia alproksimiĝo. Gajal kaj Ŝierl, prognozantaj pri la probablaj direktoj de la sinteno de Kerlen, staris hezite ĉe la malantaŭo.</p>

<p>“Venu, venu,”  diris Kerlen akre senpacienca. “Mia forteco elĉerpiĝas, mi mortas. Vi estis al mi la morto.”</p>

<p>Gajal moviĝis malrapide antaŭen, kun Ŝierl duona paŝo malantaŭa. Deca respondo al la akuzo evitis lian serĉon; vortoj ŝajnis esti sen konvinka povo.</p>

<p>Kerlen stude rigardis ilin kun malforta rideto. “Haltigu viajn bedaŭrojn kaj hastu; la necesaj aferoj plenumendaj en la tempo havebla por ili faras, ke la tasko similu al provi skribi la Libregoj de Kae per minimumo da inko. Mi fadas; mia pulsado venas por malfortaj tajdoj, mia vidkapablo flagras…”</p>

<p>Li gestis senespere per mano, poste, turniĝanta, kondukis ilin en internan ĉambron, kie li duonfale sidiĝis en granda seĝo. Kun multaj maltrankvilaj ekrigardoj al la pordo, Gajal kaj Ŝierl sidiĝis sur remburita longseĝo.</p>

<p>Kerlen moke ridis per febla voĉo, “Vi timas la blankajn fantomaĵojn? Pfa, ili estas baritaj el la galerio per la bastono, kio limigas ĉiujn iliajn provojn. Nur tiam, kiam mi estas stupora el konscieco — aŭ mortinta — ĉesos la bastono je sia funkciado. Vi devas scii,” li aldonis kun iom plia vigleco, “ke la energioj kaj dinamioj ne trairas el la kanelo de mia menso sed el la centra potenciejo de la Muzeo, kio estas ĉiama; mi nur direktas kaj ordigas la stangeton.”</p>

<p>“Sed tiu ĉi demono — kiu aŭ kio li estas? Kial li venas por rigardi tra la muroj?”</p>

<p>La esprimo de Kerlen ŝanĝiĝis al senespera masko. “Li estas Blikdak, Estro-Diulo de la demono-mondo Ĝeldred. Li torde tiris truon cele por ensuĉegi la sciaron de la Muzeo en sian menson, sed mi haltigis lin; do li sidas atendante en la truo ĝis mi mortos. Poste li supersatos sin per <a id="erudici" href="01-V.xhtml#erudici">erudicio</a> je la granda malavantaĝo de homoj.”</p>

<p>“Kial oni ne povas devigi tiun ĉi demonon por kaj forigi la truon?”</p>

<p>Kerlen la Kuratoro kapneis. “La fajroj kaj furiozaj povoj kiujn mi regas ne validas en la aero de la demono-mondo, kie substanco kaj formo estas el malsama esteco. Do, tiom multe kiom vi povas lin vidi, li estas portinta kun si la propran medion; ĝis tia grado li estas sekura. Kiam li provas eniri plue en la Muzeon, la povo de Tero dissolvas la estecon de Ĝeldred; tiam mi povas ŝprucigi al li per la prisma fervoro el la potenciejo… Sed atendu, sufiĉe pri Blikdak por la nuna momento; diru al mi, kiuj vi estas, kial vi ĉi tien veturis, kaj kio estas la novaĵo el Tórsingol?”</p>

<p>Gajal  diris en haltema voĉo, “Thorsingol jam pasis el memoro. Nenio restas supere krom arida tundro kaj la malnova urbeto de la Saponedoj. Mi estas el la suda lando; mi vojaĝis multajn leŭgojn por alparoli vin kaj plenigi mian menson per scioj. Tiu ĉi knabino Ŝierl estas el la Saponedoj, kaj viktimo de antikva kutimo kio sendas belon al la Muzeo je la alvoko de la fantomoj de Blikdak.”</p>

<p>“Ah,” spiris Kerlen, “ĉu mi estis tiom sencela? Mi memoras tiujn ĉi belajn formojn kiujn Blikdak dungis por mildigi la tedecon de sia deĵoro… Ili fluge ekpasas tra mia memoro tiel kiel printempaj <a id="efemer" href="01-V.xhtml#efemer">efemeroj</a> preter panelo da vitro… Mi flanken ŝovis la aferon kiel kreituloj el lia propra naskado, proponitaj per lia propra imago…”</p>

<p>Ŝierl ŝultrolevis esprime de sia konfuzo. “Sed kial? Por kia utilo al li estas homaj estuloj?”</p>

<p>Kerlen  diris malsprite, “Knabino, vi estas tute el ĉarmo kaj freŝeco; la monstraj urĝoj de la demono-lordo Blikdak preteras via imagkapablo. Tiuj ĉi gejunuloj estis lia ludado, sur kiuj li praktikas variajn kunigojn, koitojn, perversojn, sadismojn, naŭzojn, histrionojn kaj fine baraktojn ĝis la morto. Poste li sendas elen pluan fantomon por postuli pluan junecon kaj belecon.”</p>

<p>Ŝierl flustris, “Tiu estis la estonta sorto mia…”</p>

<p>Gajal  diris konfuzite, “Mi ne komprenas. Tiaj agoj, laŭ mia kompreno, estas karakterecoj de la homaro. Ili estas <a id="antrop" href="01-V.xhtml#antrop">antropaj</a> laŭ la baza naturo de la funkciantaj sakoj, glandoj kaj orgenoj. Pro tio ke Blikdak estas demono…”</p>

<p>“Pripensu lin!” parolis Kerlen. “Liajn liniarojn, liajn aparatojn. Li estas nenio alia krom antropa, kaj tiel estas lia origino, kune kun ĉiu el la demonoj, fréjtoj kaj lumokulaj kreituloj kiuj <a id="infest" href="01-V.xhtml#infest">infestas</a> fin-tempan Teron. Blikdak, kiel la aliaj, estas el la menso de homoj. La ŝvita <a id="kondens" href="01-V.xhtml#kondens">kondensaĵo,</a> la fiodoro kaj naŭzindeco, la seksaj perfortoj kaj <a id="sodomi" href="01-V.xhtml#sodomi">sodomioj,</a> la feko-<a id="afrodizi" href="01-V.xhtml#afrodizi">afrodiziaj</a> kapricoj, la multoblaj ridaĉindaj <a id="lubrik" href="01-V.xhtml#lubrik">lubrikaĵoj</a> kiuj drene trafluadis la tutan homaron kune produktis grandegan tumoron; el tio Blikdak akiris sian estiĝon, do tiel li estas. Vi jam vidis la manieron laŭ kio li tenas sian estecon, do li samkvalite aranĝas siajn distraĵojn. Sed pri Blikdak, sufiĉe. Mi mortas, mi mortas!” Li faletis ripoze sur sian seĝon kun anhelanta brusto.</p>

<p>“Vidu min! Miaj okuloj varias kaj ŝanceliĝas. Mia spirado tiel malprofundas kiel tiu de birdo, miaj oscedoj estas kiel la <a id="medol" href="01-V.xhtml#medol">medolo</a> de maljuna grimpoplanto. Mi jam vivis pli longe ol memoro; en mia frenezeco mi ne sciis pri pasado de tempo. Kiam ne estas ajna scio tiam ne okazas <a id="somat" href="01-V.xhtml#somat">somataj</a> konsekvencoj. Nun mi rememoras la jarojn kaj centjarojn, la miljarojn, la epokojn — ili similas al rapidaj ekvidoj tra <a id="obtur" href="01-V.xhtml#obtur">obturatoro.</a> Do, per kuraci min de mia frenezeco, vi estas mortinta min.”</p>

<p>Ŝierl palpebrumis, kliniĝis malantaŭen. “Sed kiam vi mortos? Kio poste? Blikdak…”</p>

<p>Gajal demandis, “En la Muzeo Homara, ĉu ne troveblas informoj pri la ekzorcaĵoj necesaj por dissolve tiun ĉi demonon? Klaras, ke li estas nia unuranga kontraŭulo, nia plej tuja afero.”</p>

<p>“Blikdak devas esti detruita,”  diris Kerlen. “Post tio mi mortos komforte; tiam vi devas alpreni la zorgadon de la Muzeo,” Li lekis siajn blankajn lipojn. “Antikva principo specifigas, ke por detrui substancon, oni devas <a id="determin" href="01-V.xhtml#determin">determini</a> la naturon de la substanco. Por diri mallonge, antaŭ ol ni povas dissolvi Blikdak-on, ni devas malkovri lian bazan naturon.” Kaj liaj okuloj moviĝis vitre al Gajal.</p>

<p>“Via deklaro validas preter disputo,” agnoskis Gajal, “sed kiel ĝi estu farata? Blikdak neniam permesos tian enketon.”</p>

<p>“Ne; necesas, ke estu artefikado, ia trompa metodo…”</p>

<p>“La fantomoj, ĉu ili estas same el la materialo de Blikdak?”</p>

<p>“Ja.”</p>

<p>“Ĉu la fantomoj povas esti baraktataj kaj obstaklataj?”</p>

<p>“Certe; en skatolo el lumo, kion mi povas efektivigi per nur penso. Jes, fantomon ni devas havi.” Kerlen levis la kapon. “Bastono! unu fantomon; enlasu fantomon!”</p>

<p>Momento pasis; Kerlen levis manon. Aŭdiĝis kvieta grato ĉe la pordo, kaj mola ĝemeto aŭdeblis de ekstere. “Malfermiĝu,” diris voĉo, plena de plorsonoj kaj ekpaŭzoj kaj tremetoj. “Malfermu kaj lasu eliri la junajn estulojn al Blikdak. Li trovas tedecon kaj lasecon en sia deĵoro; do lasu, ke la duopo venu antaŭen por nuligi lian malkomforton.”</p>

<p>Kerlen strebe levis sin por stari. “Jam farita.”</p>

<p>De malantaŭ la pordo aŭdiĝis malĝoja voĉo, “Mi obstakliĝas, mi kaptiĝis en bruliga brilado!”</p>

<p>“Nun ni malkovros,”  diris Gajal. “Kio dissolvas la fantomon, tio dissolvos Blikdak-on.”</p>

<p>“Ja prave,” akordis Kerlen.</p>

<p>“Kial ne lumo?” demandis Ŝierl. “Lumo apartigas la ŝtofon de la fantomoj tiel kiel subita vento disŝiras nebulon.”</p>

<p>“Sed nur pro ilia maldureco; Blikdak estas akra kaj solida, kaj povas travivi la plej ferocan radiegon en sia demono-landa alkovo.” Kaj Kerlen pensadis. Post momento li gestis al la pordo. “Ni iros al la bildo-pligrandigilo; tie ni eksplodos la fantomon ĝis <a id="makro" href="01-V.xhtml#makro">makroa</a> dimensio; tiel ni trovos lian bazaĵon. Gajal de Sfer, vi devas subteni mian malfortecon; vere, miaj membroj malfortas kiel vakso.”</p>

<p>Sur la brako de Gajal li ŝancelis antaŭen, kaj kun Ŝierl tuj postsekvante ili atingis la galerion. Ĉi tiel la fantomo ploradis en sia kaĝo el lumo, kaj serĉis konstante por malluma aperturo tra kiu li povus eksudi sian esencaĵon.</p>

<p>Neniom antentanta lin, Kerlen paŝadis lambe trans la galerion.  Post ili sekvis la skatolo el lumo kaj perforte la fantomo.</p>

<p>“Malfermu la grandan pordon,” kriis Kerlen en voĉo difektita de kraklado kaj raŭkeco. “La grandan pordon eniran al la Stokejo de Scioj!”</p>

<p>Ŝierl kuris antaŭen kaj puŝis forte kontraŭ la pordon; ĝi glitis flanken, kaj ili enrigardis la grandan malluman halon, kaj la ora lumo de la galerio grade malpliiĝis inter la ombroj kaj fariĝis nenio.</p>

<p>“Voku por Lumeno,” Kerlen diris.</p>

<p>“Lumenon!” kriis Gajal. “Lumeno, atentu!”</p>

<p>Lumo estiĝis en la granda halo, kaj ĝi montriĝis tiom alta ke la <a id="pilastr" href="01-V.xhtml#pilastr">pilastroj</a> sterniĝe situaj laŭlonge en la halo etendiĝis supren por fariĝi fadenoj, kaj tiom longa kaj larĝa ke viro povus perdi sian spirkapablon kuranta laŭlonge de ajna dimensio. Sternitaj po egalaj vicoj estis la nigraj ŝrankoj kun kupraj fostetoj kiujn Gajal kaj Ŝierl estis observintaj dum sia eniro. Kaj super ĉiu pendis kvin similaj ŝrankoj, precize fiksitaj, ŝvebantaj sen subteno.</p>

<p>“Kio estas tiuj ĉi?” demandis Gajal mirigita.</p>

<p>“Mi volas ke la propra sensufiĉa cerbo enhavus centonon da tio kion scias tiujn ĉi memoro-<a id="stak" href="01-V.xhtml#stak">stakojn,”</a> anhelis Kerlen. “Ili estas grandegaj cerboj plenplene ŝtopitaj de ĉio kio estas sciata, spertita, farita aŭ registrita de la homaro. Ĉi tie estas ĉiom da la perdita sciaro, frua kaj malfrua, la altaj imagaĵoj, la historio de dek milionoj da urboj, komencoj de tempo kaj la supozataj finiĝoj; la kialo de homa ekzisteco kaj la kialo pri la kialo. Tage mi laboradis kaj strebis inter tiuj ĉi memoro-stakoj; mia sukcesaĵo estis resumo el la plej surfaca tipo: panoramo de larĝa kaj multeparta lando.”</p>

<p>Ŝierl diris, “Ĉu ne estus la metodo por detrui Blikdakon stokita ĉi tie?”</p>

<p>“Jes ja; nia tasko estus nur trovi la informon. Interne de kiu ŝranko ni serĉu? Konsideru la kategoriojn: Demono-landoj; Mortigoj kaj Mortmalsanoj; Ekspozicioj kaj Dissolvoj de Malbono; Historio de Granvilundo (kie simila estulo estis forigita); Logaj kaj Mallogaj Superordigoj; Terapio por Halucinigoj kaj Fantomo-prenistoj; Konstruada Ĵurnalo, instruo por regenerado de rompitaj muroj, sub-sekcio pri invado pere de demonoj; Metodaj Sugestoj je Tempo Riska… Ja, tiuj ĉi kaj mil pliaj. Ie estas scio pri kiel frapegi la abomenindan vizaĝon de Blikdak retroen al sia kvazaŭa-loko. Sed kie serĉi? Indekso Supra mankas; nenia krom la malsufiĉa resumo de mia propra kompilado. Tiu kiu serĉas specifan scion ofte devas esplori longatempe…” Lia voĉo grade fadis. Poste: “Antaŭen! Antaŭen tra la memorigiloj al la Meĥanismaro.”</p>

<p>Do ili iris inter la memoro-stakoj, kiel blatoj tra labirinto, kaj poste trenŝvebis la kaĝo el lumo kun la plorĝemanta fantomo. Finfine ili eniris ĉambron odoran je metalo; refoje Kerlen instruis al Gajal kaj Gajal vokis, “Servu nin, Lumeno, servu!”</p>

<p>Inter komplikaj meĥanismoj marŝis la triopo, Gajal perdita kaj mirigita preter demandokapablo, malgraŭ tio ke lia cerbo doloris pro la deziro por sciado.</p>

<p>Ĉe alta budo Kerlen haltigis la kaĝon el lumo. Vitra plato subeniris antaŭ la fantomo. “Observu nun,” Kerlen diris, kaj manipulis la aktivigilojn.</p>

<p>Ili vidis la fantomon, bildigita kaj projekciita: la flua robo, la <a id="marasm" href="01-V.xhtml#marasm">marasma</a> vizaĝaspekto. La vizaĝo pligrandiĝis, platiĝis; sekcio sube de la vaka okulo fariĝis krusta blanka loko. Ĝi apartiĝis en <a id="pustul" href="01-V.xhtml#pustul">pustulojn,</a> kaj sola pustulo ŝvelis plenige en la vitra ekrano. La kavo de la pustulo estis komplike malglata surfaco, plektaĵo kvazaŭ ŝtofo, trikita laŭ punteca interplekto.</p>

<p>“Jen!”  diris Ŝierl. “Li estas aĵo teksita kvazaŭ el fadeno.”</p>

<p>Gajal turnis entuziasme al Kerlen; Kerlen levis fingron por havi silenton. “Vere, vere, bona penso, aparte pro tio ke ĉi tie apud ni estas <a id="rotor" href="01-V.xhtml#rotor">rotoro</a> el ega rapido, uzata por <a id="boben" href="01-V.xhtml#boben">bobeni</a> la <a id="kogn" href="01-V.xhtml#kogn">kognajn</a>
<a id="filament" href="01-V.xhtml#filament">filamentojn</a> de la ŝrankoj… Nun observu; mi etendas en tiun ĉi panelon, mi elektas <a id="masx" href="01-V.xhtml#masx">maŝon,</a> mi eltiras fadenon, kaj atentu! La maŝoj malstriktiĝas kaj disiĝas. Kaj nun al la bobeno sur la rotoro, kaj mi volvas la fadenon, kaj nun per tordeto ni ĝin ligas…”</p>

<p>Ŝierl  diris dubeme, “Ĉu la fantomo ne observas viajn agojn?”</p>

<p>“Neniel,” certigis Kerlen. “La plato el vitriéno muras inter li kaj niaj faroj; li estas tro agacita por atenti. Kaj nun mi dissolvas la kaĝon kaj li estas libera.”</p>

<p>La fantomo vagis elen, kaŭranta for de la lumo.</p>

<p>“Iru!” kriis Kerlen. “Returnu al via fontulo; reiru, returnu kaj iru!”</p>

<p>La fantomo foriris. Kerlen diris al Gajal, “Sekvu; eksciu pri kiam Blikdak enflaros lin.”</p>

<p>Gajal, ĉe sekura distanco, rigardis la fantomon sorbiĝi supren en la nigran naztruon, kaj revenis tien kie Kerlen atendis apud la rotoro. “La fantomo estas refoje fariĝinta parto de Blikdak.”</p>

<p>“Nu do,”  diris Kerlen, “ni kaŭzas ke la rotoro turniĝi, la bobeno giri, kaj ni observos.”</p>

<p>La rotoro giris ĝis nefokusebla rapido; la bobeno (tiom longa kiom la brako de Gajal) fariĝis survolvita de fantomo-fadeno, unuamonte el paŝtela ĉiokoloro, poste perlamoto, kaj poste el fajna lakta-eburo.</p>

<p>La rotoro giradis, po miliono da fojoj en ĉiu minuto, kaj la fadeno tirita nevideble kaj nesciate de Blikdak dikiĝis sur la bobeno.</p>

<p>La rotoro giradis; la bobeno pleniĝis — cilindro lumanta de rebrila silka reflektado. Kerlen malrapidigis la rotoron; Gajal surfiksis novan bobenon tiuloke, kaj la malplektado de Blikdak plufariĝis.</p>

<p>Tri bobenoj — kvar — kvin — kaj Gajal, observante Blikdak-on de malproksime, trovis la gigantan vizaĝon kvieta, la buŝo moviĝetanta kaj suĉanta, faranta tiun klakan sonon kiu je la komenco estis kaŭzinta maltrankvilecon por ili.</p>

<p>Ok bobenoj. Blikdak malfermis la okulojn, elrigardis konfuze ĉirkaŭ la ĉambro.</p>

<p>Dek du bobenoj: malsamkolora makulo aperis sur la subenfleksanta vango, kaj Blikdak tremis pro maltrankvilo.</p>

<p>Dudek bobenoj; la makulo plivastiĝis trans la vizaĝo de Blikdak, trans la klina antaŭa nodo, kaj lia buŝo pendis malstrikte; li siblis kaj baraktetis.</p>

<p>Tridek bobenoj: la kapo de Blikdak aspektis malfreŝa kaj putra; la blue metala rebrilo estis fariĝanta kolera brun-ruĝo, la okuloj ŝvelis, la buŝo pendis malfermita, la lango pendis elfale malstrikta.</p>

<p>Kvindek bobenoj: Blikdak kolapsis. Lia fronta nodego falis kontraŭ la febreca buŝo; liaj okuloj brilis kiel febraj braĝoj.</p>

<p>Sesdek bobenoj: Blikdak estis ne plu.</p>

<p>Kaj kune kun la dissolviĝo de Blikdak tiel ankaŭ dissolviĝis Ĝeldred, la demonolando kreita por la endomiĝado de malbonego. La fendo en la muro kondukis al nuda roko, sen rompo kaj rigida.</p>

<p>Kaj en la Meĥanismaro restis sesdek lumantaj bobenoj nete stakitaj; la malbonegeco tiel ĉi malordigita brilis en pureco kaj irizeco.</p>

<p>Kerlen faletis malantaŭen kontraŭ la muro. “Mi mortas; mia tempo nun venas. Mi gardis bone la Muzeon; kune ni reprenis ĝin for de Blikdak… Atentu min nun. En viajn manojn mi transdonas la kuratoradon; nun la Muzeo estas via deĵoraĵo por gardi kaj bonteni.”</p>

<p>“Por kiu celo?” demandis Ŝierl. “Tero mortas, preskaŭ kiel vi… Por kio servos scioj?”</p>

<p>“Pli nun ol ĉiam antaŭe,” anhelis Kerlen. “Atentu: la steloj brilas, la steloj belas; la memoro-stakoj scias benan magion por rapidigi vin al junajn klimatojn. Nun — mi iras. Mi mortas.”</p>

<p>“Atendu!” kriis Gajal. “Atendu, mi petegas!”</p>

<p>“Kial atendi?” flustris Kerlen. “La vojo al paco logas min; ĉu vi vokus min revene?”</p>

<p>“Kiel mi elprenu de la memoro-stakoj?”</p>

<p>“La ŝlosilo por la indekso estas en miaj ĉambroj, la indekso de mia vivo…” Kaj Kerlen mortis.</p>

<p class="center">
	<img class="break" alt="***" src="images/break.png"/>
</p>

<p>Gajal kaj Ŝierl suprenpaŝis al la supraj etaĝoj kaj staris ekstere de la portalo sur la antikva pavimita planko. Estis nokto; la marmoro rebriletis subpiede, la rompitaj kolumnoj staris altaj kontraŭ la ĉielo.</p>

<p>Trans la ebenejo la flavaj lumoj de Saponco briladis varmete inter la arboj; supere en la ĉielo briladis la steloj.</p>

<p>Gajal  diris al Ŝierl, “Jene situas via hejmo; jen Saponco. Ĉu vi volas returni?”</p>

<p>Ŝi neis kapgeste. “Kune ni estis rigardantaj tra la okuloj de scio. Ni estas vidintaj malnovan Tórsingolon, kaj la Imperion de Ŝerredo antaŭ tio, kaj Golŭan Andraon antaŭa je tio kaj la Kvardek Kádoj eĉ pli antaŭaj. Ni estas vidintaj la militemajn verdulojn, kaj la saĝajn Fárilaojn kaj la Kléŭmbojn kiuj forlasis Teron por aliri la stelojn, kiel faris Merionefo antaŭ ili kaj la Grizaj Sorĉistoj eĉ pli antaŭe. Ni estis vidintaj oceanojn leviĝi kaj refali, la montojn krustiĝi supren, supriĝi kaj fandiĝi sub la alfrapado de pluvoj; ni estas alrigardantaj la sunon dum ĝi lumis varma kaj plena kaj flava… Ne, Gajal, ne estas loko por mi nun ĉe Saponco…”</p>

<p>Gajal, apoganta kontraŭ la vetere erodita kolumno, suprenrigardis al la steloj. “Scio estas nia, Ŝierl — ĉiom da sciebleco haveblas al ni. Kaj kion ni faru?”</p>

<p>Kune ili rigardis supren al la blankaj steloj.</p>

<p>“Kion ni faru…”</p>

<p class="center">
  <a href="./Atribuoj.xhtml">
    <img class="break" alt="romana fino" src="images/fino.png"/>
  </a>
</p>

<!-- zzz

<p class="left"><a id="F_1510_" href="1-6.xhtml#_1510_"><b></b></a>  <i>~EB  ; ~BeE </i></p>
<a id="B_1510_" href="1-V.xhtml#F_1510_"></a>

<p class="left"><a id="F_1520_" href="1-6.xhtml#_1520_"><b></b></a>  <i>~EB  ; ~BeE </i></p>
<a id="B_1520_" href="1-V.xhtml#F_1520_"></a>

<p class="left"><a id="F_1530_" href="1-6.xhtml#_1530_"><b></b></a>  <i>~EB  ; ~BeE </i></p>
<a id="B_1530_" href="1-V.xhtml#F_1530_"></a>

<p class="left"><a id="F_1540_" href="1-6.xhtml#_1540_"><b></b></a>  <i>~EB  ; ~BeE </i></p>
<a id="B_1540_" href="1-V.xhtml#F_1540_"></a>

<p class="left"><a id="F_1550_" href="1-6.xhtml#_1550_"><b></b></a>  <i>~EB  ; ~BeE </i></p>
<a id="B_1550_" href="1-V.xhtml#F_1550_"></a>

<p class="left"><a id="F_1560_" href="1-6.xhtml#_1560_"><b></b></a>  <i>~EB  ; ~BeE </i></p>
<a id="B_1560_" href="1-V.xhtml#F_1560_"></a>

<p class="left"><a id="F_1570_" href="1-6.xhtml#_1570_"><b></b></a>  <i>~EB  ; ~BeE </i></p>
<a id="B_1570_" href="1-V.xhtml#F_1570_"></a>

<p class="left"><a id="F_1580_" href="1-6.xhtml#_1580_"><b></b></a>  <i>~EB  ; ~BeE </i></p>
<a id="B_1580_" href="1-V.xhtml#F_1580_"></a>

<p class="left"><a id="F_1590_" href="1-6.xhtml#_1590_"><b></b></a>  <i>~EB  ; ~BeE </i></p>
<a id="B_1590_" href="1-V.xhtml#F_1590_"></a>

<p class="left"><a id="F_1600_" href="1-6.xhtml#_1600_"><b></b></a>  </p>
<a id="B_1600_" href="1-V.xhtml#F_1600_"></a>

<p class="left"><a id="F_1610_" href="1-6.xhtml#_1610_"><b></b></a>  </p>
<a id="B_1610_" href="1-V.xhtml#F_1610_"></a>

<p class="left"><a id="F_1620_" href="1-6.xhtml#_1620_"><b></b></a>  </p>
<a id="B_1620_" href="1-V.xhtml#F_1620_"></a>

<p class="left"><a id="F_1630_" href="1-6.xhtml#_1630_"><b></b></a>  </p>
<a id="B_1630_" href="1-V.xhtml#F_1630_"></a>

<p class="left"><a id="F_1640_" href="1-6.xhtml#_1640_"><b></b></a>  </p>
<a id="B_1640_" href="1-V.xhtml#F_1640_"></a>

<p class="left"><a id="F_1650_" href="1-6.xhtml#_1650_"><b></b></a>  </p>
<a id="B_1650_" href="1-V.xhtml#F_1650_"></a>

<p class="left"><a id="F_1660_" href="1-6.xhtml#_1660_"><b></b></a>  </p>
<a id="B_1660_" href="1-V.xhtml#F_1660_"></a>

<p class="left"><a id="F_1670_" href="1-6.xhtml#_1670_"><b></b></a>  </p>
<a id="B_1670_" href="1-V.xhtml#F_1670_"></a>

<p class="left"><a id="F_1680_" href="1-6.xhtml#_1680_"><b></b></a>  </p>
<a id="B_1680_" href="1-V.xhtml#F_1680_"></a>

<p class="left"><a id="F_1690_" href="1-6.xhtml#_1690_"><b></b></a>  </p>
<a id="B_1690_" href="1-V.xhtml#F_1690_"></a>

<p class="left"><a id="F_1700_" href="1-6.xhtml#_1700_"><b></b></a>  </p>
<a id="B_1700_" href="1-V.xhtml#F_1700_"></a>

<p class="left"><a id="F_1710_" href="1-6.xhtml#_1710_"><b></b></a>  </p>
<a id="B_1710_" href="1-V.xhtml#F_1710_"></a>

<p class="left"><a id="F_1720_" href="1-6.xhtml#_1720_"><b></b></a>  </p>
<a id="B_1720_" href="1-V.xhtml#F_1720_"></a>

<p class="left"><a id="F_1730_" href="1-6.xhtml#_1730_"><b></b></a>  </p>
<a id="B_1730_" href="1-V.xhtml#F_1730_"></a>

<p class="left"><a id="F_1740_" href="1-6.xhtml#_1740_"><b></b></a>  </p>
<a id="B_1740_" href="1-V.xhtml#F_1740_"></a>

<p class="left"><a id="F_1750_" href="1-6.xhtml#_1750_"><b></b></a>  </p>
<a id="B_1750_" href="1-V.xhtml#F_1750_"></a>

<p class="left"><a id="F_1760_" href="1-6.xhtml#_1760_"><b></b></a>  </p>
<a id="B_1760_" href="1-V.xhtml#F_1760_"></a>

<p class="left"><a id="F_1770_" href="1-6.xhtml#_1770_"><b></b></a>  </p>
<a id="B_1770_" href="1-V.xhtml#F_1770_"></a>

<p class="left"><a id="F_1780_" href="1-6.xhtml#_1780_"><b></b></a>  </p>
<a id="B_1780_" href="1-V.xhtml#F_1780_"></a>

<p class="left"><a id="F_1790_" href="1-6.xhtml#_1790_"><b></b></a>  </p>
<a id="B_1790_" href="1-V.xhtml#F_1790_"></a>

<p class="left"><a id="F_1800_" href="1-6.xhtml#_1800_"><b></b></a>  </p>
<a id="B_1800_" href="1-V.xhtml#F_1800_"></a>

<p class="left"><a id="F_1810_" href="1-6.xhtml#_1810_"><b></b></a>  </p>
<a id="B_1810_" href="1-V.xhtml#F_1810_"></a>

<p class="left"><a id="F_1820_" href="1-6.xhtml#_1820_"><b></b></a>  </p>
<a id="B_1820_" href="1-V.xhtml#F_1820_"></a>

<p class="left"><a id="F_1830_" href="1-6.xhtml#_1830_"><b></b></a>  </p>
<a id="B_1830_" href="1-V.xhtml#F_1830_"></a>

<p class="left"><a id="F_1840_" href="1-6.xhtml#_1840_"><b></b></a>  </p>
<a id="B_1840_" href="1-V.xhtml#F_1840_"></a>

<p class="left"><a id="F_1850_" href="1-6.xhtml#_1850_"><b></b></a>  </p>
<a id="B_1850_" href="1-V.xhtml#F_1850_"></a>

<p class="left"><a id="F_1860_" href="1-6.xhtml#_1860_"><b></b></a>  </p>
<a id="B_1860_" href="1-V.xhtml#F_1860_"></a>

<p class="left"><a id="F_1870_" href="1-6.xhtml#_1870_"><b></b></a>  </p>
<a id="B_1870_" href="1-V.xhtml#F_1870_"></a>

<p class="left"><a id="F_1880_" href="1-6.xhtml#_1880_"><b></b></a>  </p>
<a id="B_1880_" href="1-V.xhtml#F_1880_"></a>

<p class="left"><a id="F_1890_" href="1-6.xhtml#_1890_"><b></b></a>  </p>
<a id="B_1890_" href="1-V.xhtml#F_1890_"></a>

<p class="left"><a id="F_1900_" href="1-6.xhtml#_1900_"><b></b></a>  </p>
<a id="B_1900_" href="1-V.xhtml#F_1900_"></a>

<p class="left"><a id="F_1910_" href="1-6.xhtml#_1910_"><b></b></a>  </p>
<a id="B_1910_" href="1-V.xhtml#F_1910_"></a>

<p class="left"><a id="F_1920_" href="1-6.xhtml#_1920_"><b></b></a>  </p>
<a id="B_1920_" href="1-V.xhtml#F_1920_"></a>

<p class="left"><a id="F_1930_" href="1-6.xhtml#_1930_"><b></b></a>  </p>
<a id="B_1930_" href="1-V.xhtml#F_1930_"></a>

<p class="left"><a id="F_1940_" href="1-6.xhtml#_1940_"><b></b></a>  </p>
<a id="B_1940_" href="1-V.xhtml#F_1940_"></a>

<p class="left"><a id="F_1950_" href="1-6.xhtml#_1950_"><b></b></a>  </p>
<a id="B_1950_" href="1-V.xhtml#F_1950_"></a>

<p class="left"><a id="F_1960_" href="1-6.xhtml#_1960_"><b></b></a>  </p>
<a id="B_1960_" href="1-V.xhtml#F_1960_"></a>

<p class="left"><a id="F_1970_" href="1-6.xhtml#_1970_"><b></b></a>  </p>
<a id="B_1970_" href="1-V.xhtml#F_1970_"></a>

<p class="left"><a id="F_1980_" href="1-6.xhtml#_1980_"><b></b></a>  </p>
<a id="B_1980_" href="1-V.xhtml#F_1980_"></a>

<p class="left"><a id="F_1990_" href="1-6.xhtml#_1990_"><b></b></a>  </p>
<a id="B_1990_" href="1-V.xhtml#F_1990_"></a>

<p class="left"><a id="F_2000_" href="1-6.xhtml#_2000_"><b></b></a>  </p>
<a id="B_2000_" href="1-V.xhtml#F_2000_"></a>

-->


</body></html>