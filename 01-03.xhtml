<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<title>T’sajs</title>

<meta name="author" content="Ĝan Ŭesli Starling"/>
<meta name="copyright" content="2014, Ĝan Ŭesli Starling"/>
<meta name="description" content="Translation of Mazirian the Magician, Chapter 3, T’sais by Jack Vance into Esperanto. One of several such translations with all non-beginner vocabulary hyperlinked to dictionary definitions."/>
<meta name="keywords" content="esperanto, traduko, tradukoj, komencanto, bitlibro, Mistera Sturno, Jack Vance, Starling"/>
<link rel="stylesheet" href="styles/starling.css" type="text/css"/>
<link rel="stylesheet" href="styles/fonts.css" type="text/css"/>
</head>
<body>

<svg xmlns="http://www.w3.org/2000/svg" xmlns:xlink="http://www.w3.org/1999/xlink" version="1.1" width="100%" height="100%" viewBox="0 0 600 800" preserveAspectRatio="xMidYMid meet">
<image width="600" height="800" xlink:href="images/01-03.png"/>
</svg>

<h2>Ĉapitro 3</h2>
<h3>T’sajs</h3>

<p>T’sajs venis rajdanta el arbareto. Ŝi haltigis sian ĉevalon ĉe la rando kvazaŭ sendecide, kaj sidis rigardante trans la ondete rebrilanta herbejo al la rivero… Ŝi movis la genuojn kaj la ĉevalo antaŭeniris trans la herbo.</p>

<p>Ŝi rajdis profunde pensanta, kaj superkape la ĉielo ondetis kaj kruc-ondetis, tiel kiel vasta etendejo el vente blovita akvo, en grandegaj ombroj de horizonto ĝis horizonto. Lumo de supere, ŝanĝita kaj <a id="refrakt" href="01-V.xhtml#refrakt">refraktita,</a> inundis la landon per mil koloroj, kaj pro tio, dum T’sajs rajdis, unue verda lumstrio ekbrilis sur ŝi, poste profunde blua, kaj topaza kaj ruben-ruĝa, kaj la pejzaĝo ŝanĝiĝis laŭ similaj tintiĝoj kaj subtileco.</p>

<p>T’sajs fermis la okulojn kontraŭ la flanken-moviĝantaj lumoj. Ili gratis al ŝi la nervojn, konfuzis ŝian vidon. La ruĝo brilegis dolore, la verdo subpremis sufoke, la bluoj kaj purpuroj sugestis pri misteroj preter-kompreneblaj. Estis kvazaŭ la tuta universo desegniĝis specife laŭ plano por ŝin agaci per abrupteco, por ŝin provoki al kolera furiozo… Preterflugis papilio kies flugiloj montris desegnaĵon tian kia altpreza tapiŝo, kaj T’sajs gestis kvazaŭ ŝi ĝin atakus per sia rapiro. Ŝi sindetenis per forta sinrego; ĉar T’sajs estis el pasia naturo kaj ne kutimis je sindeteno. Ŝi alrigardis la florojn sub la piedoj de sia ĉevalo — palaj <a id="aster" href="01-V.xhtml#aster">asteroj,</a> blu-sonoriloj, <a id="ampeplos" href="01-V.xhtml#ampeplos">ampeplosoj,</a> oranĝaj sunŝprucaĵoj. Ne plu ŝi ilin dispremus en pulpecon, ne plu ilin fortirus dis de la radikoj. Sugestiĝis al ŝi ke la difekto restis ne en la universo sed en ŝi mem. Entenanta sian vastan abomenon pri la papilio, floroj kaj ŝanĝiĝantaj lumoj de la ĉielo, ŝi progresis trans la herbejo.</p>

<p>Muro el malhelaj arboj leviĝis super ŝi, kaj poste venis aretoj da <a id="junk" href="01-V.xhtml#junk">junkoj</a> kaj la briletado de akvo, ĉio ŝanĝiĝanta je tinto laŭ la ŝanĝiĝoj de la ĉiela lumo. Ŝi turniĝis kaj sekvis la riveran randon celante la longan malaltan domegon.</p>

<p>Ŝi elseliĝis, marŝis malrapide al la pordo el nigra fumeca ligno, kio montris bildon de <a id="sardon" href="01-V.xhtml#sardon">sardona</a> vizaĝo. Ŝi tiris ĝian langon kaj sonorilo aŭdiĝis de interene.</p>

<p>Estis nenia respondo.</p>

<p>“Pandelumo!” ŝi vokis.</p>

<p>Iom poste estis malklara respondo: “Envenu.”</p>

<p>Ŝi puŝis malferme la pordon kaj envenis alt-plafonan ĉambron, senmeblan krom pro remburita tableto, malhela tapiŝo.</p>

<p>“Kio estas via deziro?” La voĉo, mola kaj sonanta pri senlima melankolio, venis de malantaŭ la muro.</p>

<p>“Pandelumo, hodiaŭ mi lernis, ke mortigo malbonegas, kaj plue ke trompas min la okuloj, ankaŭ ke belo tie ekzistas kie mi vidas nur agace fortan lumon kaj abomenindajn formojn.”</p>

<p>Dum ioma tempo Pandelumo lasis silenton regi; poste la <a id="damp" href="01-V.xhtml#damp">dampita</a> voĉo aŭdiĝis, respondanta al la specifa peto pri scio.</p>

<p>“Tio, plejparte, pravas. Vivuloj, se nenio krome, rajtas je vivo. Ĝi estas ties sola valorega posedaĵo, kaj la ŝtelo de vivo estas malbonega ŝtelo… Koncerne pri la alia, la kulpo troveblas ne en vi mem. Belo ekzistas ĉie por esti vidata de ĉiuj — de ĉiuj krom vi. Pro tio mi sentas bedaŭron, ĉar mi kreis vin. Mi konstruis vian komenco-ĉelon; mi ekpremis la fadenojn de la vivo per desegno-plano por viaj korpo kaj cerbo. Kaj malgraŭ miaj lertoj, mi iel eraris, tiel ke je via elgrimpo de la baseno, mi trovis, ke mi estis <a id="muld" href="01-V.xhtml#muld">muldinta</a> difekton je via cerbo; ke vi vidis malbelon en belo, malbonon en bono. Veran malbelon, veran malbonon, vi neniam estis vidanta, ĉar en Emblejono ekzistas nenio aŭ abomeninda aŭ putra… Se tiel malbonŝance okazus, ke vi renkontu ĉi tiajn aferojn, mi timus pri via cerbo.”</p>

<p>“Ĉu vi ne povus ripari min?” kriis T’sajs. “Vi estas magiisto. Ĉu mi devas travivi la vivon blinda pri ĝojo?”</p>

<p>Voĉa ombro de suspiro penetris la muron.</p>

<p>“Mi estas ja magiisto, kun lertoj pri ĉiuj sorĉaĵoj jam elpensitaj, la komplikecoj de runoj, elkantaĵoj, desegnoj, <a id="ekzorc" href="01-V.xhtml#ekzorc">ekzorcoj,</a> <a id="talisman" href="01-V.xhtml#talisman">talismanoj.</a> Mi estas Majstra Matematikisto, la unua post Fandeal, tamen mi povas fari nenion al via cerbo sen detrui vian inteligenton, vian personecon, vian animon — ĉar mi estas nenia dio. Eblas ke dio, per sia volo, povas ekzistigi aferojn; mi devas apogi min per magio, la sorĉdiroj kiuj vibrigas kaj tordas spacon.”</p>

<p>Espero fadis en la okuloj de T’sajs. “Mi volas iri al Tero,” ŝi diris post nelonge. “La ĉielo de Tero senŝanĝe bluas, kaj ruĝa suno moviĝas super la horizontoj. Mi tediĝas pri Embeljono kie estas nenia voĉo krom la via.”</p>

<p>“Tero,” pripensis Pandelumo. “Malhela loko, maljunega preter kompreno. Iam antaŭe altforma mondo el nubotuŝaj montoj kaj brilaj riveroj, kaj la suno estis blanke brulanta pilko. Epokoj da pluvo kaj vento estas alfrapintaj kaj rondigintaj la graniton, kaj la suno nun estas febla kaj ruĝa. Kontinentoj estas sinkintaj kaj leviĝintaj. Miliono da urboj jam levis turojn, jam disfalis en polvon. Kie loĝis la malnovaj gentoj, kelkmiloj da strangaj estuloj nun vivas. Ekzistas abomenindaĵoj sur Tero, la malbonon distilitan per tempo… Tero estas mortanta kaj spertas sian krepuskon… ” li paŭzis.</p>

<p>T’sajs diris dubeme: “Tamen mi aŭdis, ke Tero estas loko de belo, kaj mi volus koni belon, eĉ kontraŭ mia morto.”</p>

<p>“Kiel vi tiam rekonu belon, kiam vi vidos ĝin?”</p>

<p>“Ĉiuj homoj rekonas belon… Ĉu mi ne estas homa?”</p>

<p>“Certe.”</p>

<p>“Do mi trovos belon, kaj eble eĉ — ” T’sajs balbutis je la vorto, tiom fremda ĝi estis je ŝia menso, tamen tiom plena de maltrankvila prisignifo.</p>

<p>Pandelumo silentis. Fine:</p>

<p>“Vi rajtas iri, se tion vi volas. Mi vin helpos kiel eble mi povas. Mi donos al vi runojn por gardi vin kontraŭ magio; mi enfrapos vivecon al via glavo; kaj mi donos al vi konsilon, kio estas jene: Emu singardi kontraŭ viroj, pro tio, ke viro elŝtelas belon por satigi sian volupton. Permesu intimecon al neniu… Mi donos al vi sakon da juveloj, kio estas riĉaĵo ĉe Tero. Per tiuj ĉi vi povos akiri multon. Tamen, refoje, montru ilin nenie, ĉar certaj viroj vole mortigus kontraŭ kupra monero.”</p>

<p>Peza silento sekvis, ia pezaĵo ekestis for de la aero.</p>

<p>“Pandelumo,” vokis T’sajs mole. Ne estis respondo.</p>

<p>Post momenton Pandelumo revenis, kaj la sento pri lia ĉeesto atingis ŝian menson.</p>

<p>“Post momento,” li diris, “vi povos eniri ĉi tiun ĉambron.”</p>

<p>T’sajs atendis iomete; poste, kiel ŝi instruiĝis, eniris la postan ĉambron.</p>

<p>“Sur la benko je maldekstre,” venis la voĉo de Pandelumo, “vi trovos amuleton kaj saketon da juveloj. Fiksu tiun ĉi amuleton al vi ĉe la brako; ĝi reflektos magion malice senditan kontraŭ tiu kiu estas ĝin eldirinta. Jen plej fortega runo; gardu ĝin bone.”</p>

<p>T’sajs obeis, kaj ligis la juvelojn interne de sia talia <a id="skarp" href="01-V.xhtml#skarp">skarpo.</a></p>

<p>“Kuŝigu vian glavon sur tiun benkon, staru sur la runo en la planko kaj firme fermu la okulojn. Mi devas eniri la ĉambron. Mi ŝarĝas vin, ke vi ne provu vidi min — ĉar estas teruraj konsekvencoj.”</p>

<p>T’sajs demetis sian glavon, staris sur la metala runo, ŝlosis la okulojn. Ŝi aŭdis malrapidan paŝon, aŭdis la sonoron de metalo, kaj poste altan intensan grat-fajfadon, malrapide elmortantan.</p>

<p>“Via glavo vivas,” diris Pandelumo, kaj lia voĉo sonis strange laŭte, aŭdita de tiom proksime. “Ĝi mortigos viajn malamikojn kun inteligenteco. Etendu la manon kaj prenu ĝin.”</p>

<p>T’sajs eningigis sian maldikan rapiron, nun varmeta kaj tremanta.</p>

<p>“Kien sur Tero volos vi iri?” demandis Pandelumo. “Al la lando de homoj, aŭ ĉe la grandaj ruinaj sovaĝejoj?”</p>

<p>“Al Askolajs,” diris T’sajs, ĉar tiu kiu alparolis ŝin pri belo menciis tiun ĉi landon.</p>

<p>“Laŭ via deziro,” diris Pandelumo. “Nun atentu! Se iam ajn vi volos reveni al Embeljono — ”</p>

<p>“Ne,” diris T’sajs. “Mi preferos morti.”</p>

<p>“Plaĉu vin mem je tiu afero.”</p>

<p>T’sajs restis silenta.</p>

<p>“Nun mi tuŝos vin. Vi sentos kapturniĝon dum momento — kaj poste vi malfermos viajn okulojn al Tero. Estas preskaŭ nokto, kaj teruraj estuloj vagadas la mallumon. Do serĉu ŝirmejon rapide.”</p>

<p>En stato alte ekscitita T’sajs sentis la tuŝon de  Pandelumo. En ŝia cerbo okazis ŝanceliĝo, rapida nepensebla flugo… Stranga humo ekestis sub ŝiaj piedoj, ĉe ŝia vizaĝo ĉeestis stranga kun pli akra gusto. Ŝi malfermis la okulojn.</p>

<p>La pejzaĝo estis stranga kaj nova. Jen malhele blua ĉielo, praa suno. Ŝi staris en herbejo, ĉirkaŭita de altaj morne malhelaj arboj. Ĉi tiuj arboj malsamis je la kalmaj gigantoj de Embeljono; ĉi tiuj estis densaj kaj funebraj, kaj la ombroj estis enigmaj. Nenio videblis, nenio pri Tero estis akra aŭ raspa — la grundo, la arboj, la roka breto staranta el la herbejo; ĉiuj ĉi jam elfrotiĝis, rondiĝis, aĝiĝis, moliĝis. La lumo de la suno, kvankam malhela, estis riĉa, kaj enestigis je ĉiuj objektoj de la lando, la ŝtonoj, la rokoj, la arboj, la kvietaj herboj de la herbejo, per senco pri scioj kaj antikva rememoro.</p>

<p>Cent paŝojn malproksime staris muska ruino de jam delonge disfalinta kastelo. La ŝtonoj jam nigriĝis pro likenoj, fumo, aĝo; herbo kreskis malorde tra la rubaĵoj — la tuto estanta bizara vidaĵo en la longa lumo de sunsubiro.</p>

<p>T’sajs malrapide aliris. Kelkaj el la muroj ankoraŭ restis, ŝtono sur vetere elfrotita ŝtono, la mortero jam delonge elverŝita. Kun miro ŝi vagis ĉirkaŭ granda statuo, mucide putra, rompiĝeta, fendita, preskaŭ tute subteriĝinta; cerbumis momenton pri la signoj gavuritaj en la bazo. Surprizokule ŝi rigardegis al tio kio ankoraŭ restis de la vizaĝo — kruelaj okuloj, aĉe ridetanta buŝo, nazo rompita for. T’sajs tremblis iomete. Trovindis nenio por ŝi ĉi tie; ŝi turniĝis por foriri.</p>

<p>Rido, <a id="picx" href="01-V.xhtml#picx">altpiĉa,</a> ĝoja, eksoniĝis trans la maldensejo. T’sajs, atenta pri la avertoj de Pandelumo, atendis en malhela kavejo. Movado ekvideblis inter la arboj; nun viro kaj virino venis ŝanceliĝe en la fadiĝantan sunlumon; poste venis juna viro paŝanta senpeze kiel aero, kantanta kaj fajfanta. Li tenis malpezan glavon, kion li uzis por instigi antaŭen la duopon, kiuj estis binditaj.</p>

<p>Ili haltis antaŭ la ruinoj, tuj proksime je T’sajs, kaj ŝi povis vidi la vizaĝojn. La bindita viro estis maldik-vizaĝa aĉulo kun malorda ruĝa barbo kaj okuloj rapide ĉie-serĉemaj kaj senesperaj; la virino estis malalta kaj diketa. Ilia kaptisto estis Liejn la Vojiranto. Liaj brunaj haroj ondete buklis, liaj aspektoj moviĝis kun ĉarmo kaj facila fleksebleco. Li havis ore bluetajn okulojn, grandajn kaj belajn, neniam senmovajn. Li portis ruĝajn ledajn ŝuojn kun kurbaj suproj, ensemblon el ruĝo kaj verdo, verdan mantelon, kaj pintan ĉapelon kun ruĝa plumo.</p>

<p>T’sajs rigardis sen kompreno. La tri egale abomenindis, estis el glueca sango, ruĝa pulpo, interna malpuraĵo. Liejn ŝajnis iomete malpli malnobla — li estis pli vigla, pli eleganta. Kaj T’sajs rigardis kun malmulta intereso.</p>

<p>Liejn lerte ĵetis tri ŝnur-cirklojn ĉirkaŭ la maleolojn de viro kaj virino kaj puŝis ilin tiel, ke ili falis inter la <a id="silik" href="01-V.xhtml#silik">silikoj.</a> La viro ĝemis mallaŭte, la virino komencis plore gemetadi.</p>

<p>Liejn faris gaje svingan geston per sia ĉapelo kaj risorte ekiris al la ruinoj. Ĉe proksimeco malpli ol dudek <a id="fut" href="01-V.xhtml#fut">futoj</a> for de T’sajs li flanken-glitigis ŝtonon inter la antikvaj pavimeroj, elprenis 
<a id="tindr" href="01-V.xhtml#tindr">tindron</a> kaj silikon, kaj ekbruligis fajron. El sia poŝo li prenis pecon de viando, kion li tostis kaj manĝis elegante, suĉante la fingrojn.</p>

<p>Nenia vorto diriĝis. Liejn fine stariĝis, streĉis, kaj ekrigardis la ĉielon. La suno estis subeniranta la malhelan muron el arboj, kaj bluaj ombroj jam plenigis la maldensejon.</p>

<p>“Pri la aferoj,” kriis Liejn. Lia voĉo estis akra kaj klara kiel la voko de fluto. “Unue,” kaj li faris solenan svingetan geston, “Mi devas certigi ke niaj malkovroj pezu per sobreco kaj vero.”</p>

<p>Li ŝtupe reeniris sian sub-paviman kaŝfuĝejon kaj elprenis kvar dikajn stangojn. Li kuŝigis unu el tiuj trans la femuroj de la viro, pasigis la duan tra la interfemuro de la gamboj de sia kaptinto tiel, ke per facila puŝeto li povu premi vunde malsupren ĉe la femuroj kaj supren ĉe la malsupra dorso. Li testis sian aparaton kaj ridis virkok-bleke kiam la viro kriegis. Li ĝustigis similan aferon al la virino.</p>

<p>T’sajs rigardadis sen kompreno. Evidente la juna viro preparis kaŭzi doloron al siaj kaptitoj. Ĉu tiel estas kutimo ĉe Tero? Sed kiel ŝi juĝu, ŝi kiu sciis nenion pri bono kaj malbono?</p>

<p>“Liejn! Liejn!” kriis la viro. “Ŝparu mian edzinon! Ŝi scias nenion! Ŝparu ŝin, kaj vi rajtos havi ĉiom da miaj posedaĵoj, kaj mi servos vin dum tute la vivo!”</p>

<p>“Ho!” ridis Liejn, kaj la plumo en lia ĉapelo tremis. “Dank’ al vi, dankon pro via oferto — Sed Liejn deziras neniajn faskojn da ligno, neniujn <a id="kauxlorap" href="01-V.xhtml#kauxlorap">kaŭlorapojn.</a> Liejn ŝatas silkon kaj oron, la brilon de ponardoj, la sonojn kiujn faras knabino dum amoro. Do dankon — sed mi serĉas la fraton de via edzino, kaj kiam via edzino stranguliĝos kaj plorkriegos, tiam vi informos min pri kie li fuĝas.”</p>

<p>Je T’sajs la sceno komencis porti signifon. La du kaptitoj kaŝas informon kion la juna viro deziras; sekve li devus dolorigi ilin ĝis, pro senespero, ili agos laŭ lia postulo. Lerte ila metodo, io kian ŝi mem apenaŭ pensus.</p>

<p>“Nun,” diris Liejn, “mi devas certigi, ke oni ne lerte miksu mensogojn inter la veroj. Vi komprenus,” li konfidis, “ke kiam oni turmentiĝas, oni tro okupiĝas per doloro por povi inventi, por povi desegni — kaj pro tio parolas nenion krom precizeco.” Li ekprenis brulantan tigon el la fajro, puŝis ĝin kojne inter la binditaj maleoloj de la viro, kaj tuj komencis funkcigi turmento-stangon al la virino.</p>

<p>“Mi scias nenion, Liejn!” balbutis la viro. “Mi scias nenion — ho, vere!”</p>

<p>Liejn movis stari iomete for malplaĉita. La virino jam svenis. Li ekprenis la brulaĵon for de la viro kaj ĵetis ĝin iritite en la fajron.</p>

<p>“Kiel agace!” li diris, sed baldaŭ lia bonanimo ree memprezentis sin. “Ho nu, ni havas multan tempon.” Li frotis al si la pintan mentonon.</p>

<p>“Eblas, ke vi parolas la veron,” li supozis. “Eblas, ke via bona edzino estos, preter ĉio, la informanto.” Li rekonsciigis ŝin per polmobatoj kaj fortodoraĵo tenita sub ŝia nazo. Ŝi rigardis lin duonkonscie, ŝia vizaĝo tordesprima kaj ŝvela.</p>

<p>“Atentu,” diris Liejn. “Mi eniras la duan <a id="faz" href="01-V.xhtml#faz">fazon</a> de la demando. Mi rezonas, mi pensas, mi <a id="teori" href="01-V.xhtml#teori">teoriadas.</a> Nu, eble la edzo ne scias pri tio, kien forkuris tiu kiun mi serĉas, eble la edzino sola scias.”</p>

<p>La buŝo de la virino malfermiĝis iomete. “Li estas mia frato — kompaton — ”</p>

<p>“Ha! Do vi ja scias!” kriis Liejn kun ĝojego, kaj marŝis tien kaj reen antaŭ la fajro. “Ho, vi scias! Ni komencu denove la esploron. Nu, atendu. Per tiu ĉi sango mi <a id="gelaten" href="01-V.xhtml#gelaten">gelatenigus</a> la gambojn de via viro, kaj puŝus lian spinon supren tra lia stomako — krom se vi parolus.”</p>

<p>Li komencis sian taskon.</p>

<p>“Diru nenion — anhelis la viro, kaj ekmalatentis pro doloro. La virino blasfemis, ploregis, petegis. Fine: “Mi diras, mi diros al vi ĉion!” ŝi kriis. “Deluro jam iris al Efredon!”</p>

<p>Liejn ĉesis sian strebadon. “Efredo. Do. En la Lando de la Falanta Muro.” Li faltigis la lipojn. “Povas esti prave. Sed mi malkredas. Vi diru al mi unu fojon plu, sub la influo de la ver-elprenilo.” Kaj li prenis brulantan tigon el la fajro kaj fiksis ĝin ĉe ŝiaj maleloloj — kaj komencis surlabori la viron refoje. La virino parolis neniom.</p>

<p>“Parolu, virino,” riproĉaĉis Liejn, anhelante. “Mi estas en stato ŝvita pro tiu ĉi laboro.” La virino parolis neniom. Ŝiaj okuloj estis larĝe malfermitaj, kaj rigardadis vitre supren.</p>

<p>“Ŝi malvivas!” kriis ŝia edzo. “Mortinta! Mia edzino estas mortinta! Ho — Liejn, vi demono, vi putraĵo!” li kriegis. “Mi malbenas vin! per Ĥial, per Kraun — ” Lia voĉi tremadis supren ĝis alt-piĉa frenezeco.</p>

<p>T’sajs maltrankviliĝis. La virino mortis. Ĉu ne malbonegas mortigado? Tiel ja diris Pandelumo. Se la virino estis bona, kiel diris la barbohava viro, sekve Liejn estas malbona. Ĉiuj ĉi estuloj estis el sango kaj malpuraĵo, kompreneble. Malgraŭ tio, tamen ege ofendas, ke oni dolorigu vivulon ĝis ĝi mortu.</p>

<p>Komprenante nenion pri timo, ŝi paŝis el de sia kaŝejo kaj eniris la fajro-lumon. Liejn ekrigardis supren kaj risortis malantaŭen. Sed la trudinto estis svelta knabino pasie belega. Li saltetis ĝojege, li dancis.</p>

<p>“Bonvenon, bonvenon!” Li esprimis malŝaton pri la korpoj sur la grundo. “Malplaĉaj; ni devas ignori ilin.” Li svinge ĵetis malantaŭen sian mantelon, firigardis ŝin per siaj lumaj, blu-oraj okuloj, fiere marŝis al ŝi kiel belpluma virkoko.</p>

<p>“Vi belas, mia kara, kaj mi — mi estas la viro perfekta; kiel ja vi trovos.”</p>

<p>T’sajs metis la manon ĉe sia rapiro, kaj ĝi risortis el la ingo per si mem. Liejn saltis malantaŭen, ŝokita pro la glavo kaj same pro la brulo kiu lumis el la tordita cerbo.</p>

<p>“Kion signifas tio ĉi? Nu, nu,” li plendis nervoze. “Formetu vian ŝtalon. Ĝi akras kaj malmolas. Vi devas kuŝigi ĝin for. Mi estas kompata viro, sed mi toleras nenian agaciĝon.”</p>

<p>T’sajs staris super la du korpoj. La viro suprenrigardis ŝin febre. La virino rigardadis la malluman ĉielon.</p>

<p>Liejn risortis antaŭen, kun plano ke li ektenu ŝin dum ŝia atento distriĝas. La rapiro risortis supren per si mem, ekis antaŭen, penetris la movlertan korpon.</p>

<p>Liejn la Vojiranto falis sur la genuojn, tusante sangon. T’sajs eltiris la rapiron, forviŝis la sangon al la feste verda mantelo, kaj reingigis ĝin kun malfacilo. Ĝi volis stabi, penetri, mortigi.</p>

<p>Liejn kuŝis senkonscie. T’sajs turniĝis for, naŭza. Febla voĉo atingis ŝin. “Liberigu min — ”</p>

<p>T’sajs konsideris, poste tranĉis la ŝnurojn. La viro stumblis al sia edzino, frotetis ŝin, fortiris la ŝnurojn, vokis al ŝia suprentenita vizaĝo. Estis nenia respondo. Li saltis stariĝi en frenziĝo kaj plorkriis lupe al la nokto. Braklevante la malrigidan formon li stumbladis for en la mallumecon, ŝancelante, falante, blasfemante… </p>

<p>T’sajs tremetis. Ŝi ekrigardis de la kuŝanta Liejn al la nigra arbaro kie la cirklo de fajrlumo malsukcesis penetri. Malrapide, kun multaj ekrigardoj malantaŭen, ŝi forlasis la disfalintan ruinon, la herbejeton. La sangiĝanta figuro Liejn restis apud la mortanta fajro.</p>

<p>La flagranta brileto de fajro fadis, perdiĝis en la mallumo. T’sajs palpserĉis sian vojon inter la minace duonaperaj trunkoj; kaj la malklareco ŝajnis plia pro la tordeco en ŝia cerbo. Neniam okazis nokto en Embeljono, nur opaleca fadeto. Do T’sajs pluiris laŭ la supspiranta arbara pluejo, sufokite, pezigite, tamen preteratenta pri la aferoj kiujn ŝi povus renkonti — la Deodandoj, la pelgrejnoj, la ĉasvagantaj erboj (kreituloj miksitaj el besto, viro kaj demono), la gidoj, kiuj saltas dudek futojn trans la grundo kaj alkroĉas sin al sia viktimo.</p>

<p>T’sajs pluiris senatakite, kaj baldaŭ atingis la randon de la arbaro. La grundo leviĝis kaj la arboj maldensiĝis, kaj T’sajs elvenis por alfronti senliman malluman etendejon. Jen Stepo Modavno, loko historieca, etendejo kio spertis la tretadon de multaj piedoj kaj sorbis multan sangon. Je unu fifama murdegado, Golikun Kodek la Konkeristo jam amase elpelinta la civitanojn de du grandaj urboj, G’Vasno and Baŭtiko, kunstriktis ilin en cirklon tri mejlojn larĝan, grade kunpuŝis ilin pli strikte, strike, strikte, panikigis ilin al la mezo inter siaj long-brakaj, subhomaj soldatoj, ĝis je fine li sukcesis krei verme moviĝantan monteton, mil futojn altan, piramidon el plorkrieganta karno. Oni diras, ke Golikun Kodek studis dek minutojn pri sia monumento, poste turniĝis kaj rajdis sian saltantan rajdbeston returne al la lando Lajdenuro de kie li estis veninta.</p>

<p>La fantomoj de antikvaj popoloj estis jam fadintaj kaj dissolviĝintaj kaj Stepo Modavno estis malpli sufoka ol la arbaro. Arbustoj kreskis kiel makulaĵoj sur la grundo. Linio el rokaj krutejoj ĉe la horizonto stabis akre kontraŭ la iomete purpura post-lumeto. T’sajs elektis sian vojon trans la herbaĵo, trankviligita ke la ĉielo malplenis supere. Post kelkaj minutoj ŝi alvenis vojon el malnovega plataĵo, fendhava kaj rompita, flankita de longfosaĵo kie lumaj stelformaj floroj kreskis. Vento venis suspirante de sur la stepo por malsekigeti al ŝi la vizaĝon. Nenia ŝirmejo videblis, kaj la vento flagrigis ŝian mantelon malvarme.</p>

<p>Rapideco de piedoj, falado de formoj, kaj T’sajs ekestis baraktanta kontraŭ malmolaj alkroĉantaj manoj. Ŝi batalis por ekteni sian rapiron, sed ŝiaj brakoj firme kaptiĝis.</p>

<p>Unu estigis lumon per frapo, ekbruligis torĉon, por ekzameni sian gajnaĵon. T’sajs vidis tri barbohavajn, cikatrigitajn viraĉojn de la stepo; ili portis grizajn surtutojn, makulitajn pro kotoj kaj malpuraĵo.</p>

<p>“Ho, estas bela junulino!” diris unu, firigardanta.</p>

<p>“Mi serĉos ŝin por arĝento,” diris alia kaj frotis per la manoj kun fia intimeco surtute la korpon de T’sajs. Li trovis la sakon da juveloj, kaj verŝis ilin en la manplaton, fluaĵo el cent-kolora fajreco. “Atentu ĉi tiujn! La riĉaĵo de princoj!”</p>

<p>“Aŭ de sorĉistoj!” diris alia. Kaj pro subita dubo ili malstriktigis sian tenadon. Sed tamen ŝi ne povis etendi ĝis sia rapiro.</p>

<p>“Kiu vi estas, virino de la nokto?” demandis unu kun iom da respekto. “Sorĉistino, ke vi havas tiajn juvelojn, kaj marŝas sola Stepon Modavnon?”</p>

<p>T’sajs havis nek lertecon nek sperton por ke ŝi <a id="improviz" href="01-V.xhtml#improviz">improvizu</a> malveraĵon.</p>

<p>“Mi estas nenia sorĉistino! Liberigu min, vi fiodoraj bestoj!”</p>

<p>“Ĉu nenia sorĉistino? Kia speco de virino vi estas? De kie vi venis?”</p>

<p>“Mi estas T’sajs, el Embeljono,” ŝi kriis kolere. “Pandelumo kreis min, kaj mi serĉas amon kaj belon ĉe Tero. Nun faligu viajn manojn, ĉar mi volas laŭiri mian vojon!”</p>

<p>La unua kanajlo ete ridis. “Ho, ho! Serĉante amon kaj belon! Vi jam sukcesis je iom da via serĉado, knabino — ĉar malgraŭ tio ke ni kunuloj ne estas beluloj, ja certe, Tagmun pro esti kovrita de <a id="krust" href="01-V.xhtml#krust">krustoj</a> kaj Lasard al kiu mankas kaj dentoj kaj oreloj — tamen ni havas tiom multe da amo kiom vi povas deziri! Ĉu prave, kunuloj?”</p>

<p>Kaj malgraŭ la hororigitaj kriegoj de T’sajs, ili trenis ŝin trans la stepo al ŝtona dometo.</p>

<p>Ili eniris, kaj unu estigis muĝan fajron, dum du apartigis la rapiron de T’sajs kaj ĝin ĵetis en angulon. Ili ŝlosis la pordon per granda fera ŝlosilo, kaj liberigis ŝin. Ŝi eksaltis por sia rapiro, sed puŝbato sendis ŝin al la malpuregan plankon.</p>

<p>“Lasu ke tio kvietigu vin, kat-diablino!” anhelis Tagmun. “Decas ke vi feliĉu,” kaj ili renovigis sian interparoladaĉon. “Agnoskite, ke ni ne estas beluloj, tamen ni prezentos al vi ĉiom da amo kiom vi povas deziri.”</p>

<p>T’sajs kaŭris en angulo. “Mi ne scias tion, kio estas amo,” ŝi anhelis. “Ĉiaokaze, mi deziras neniom da via!”</p>

<p>“Ĉu eble?” ili ridaĉis. “Ĉu ja ankoraŭ virge?” Kaj T’sajs aŭskultis kun okuloj vitriĝantaj dum ili komencis pridiri en fiaj detaloj sian koncepton pri amo.</p>

<p>T’sajs risortis el sia angulo kun freneza rapido, piedbatante, martelante siajn pugnojn al la step-viroj. Kaj kiam ŝi estis forĵetita en angulon, kontuzitan kaj duon-mortanta, la viroj elportis kaskon de <a id="med" href="01-V.xhtml#med">medo,</a> por sinfortigi kontraŭ sia venonta plezuro.</p>

<p>Nun ili <a id="lot" href="01-V.xhtml#lot">lotis</a> por decidi pri kiu unuavice ĝuu la knabinon. La afero decidiĝis, kaj tuj komencis disputo, du akuzantaj ke li kiu gajnis iel trompis. Koleraj vortoj plilaŭtiĝis, kaj dum T’sajs rigardis, douon-konscia pro hororo preter ajna koncepto de normala menso, ili tiel interbatalis kiel virbovoj en stato seksarda, kun grandaj blasfemoj, fortegaj batoj. T’sajs rampis al sia rapiro, kaj tuj kiam ĝi sentis ŝian tuŝon, ĝi leviĝis en la aeron kiel birdo. Ĝi alpuŝis sin inter la batalon, trenante T’sajson malantaŭe. La tri kriis raspe, la ŝtalo flagre ekbriladis — enen, elen, pretervideble rapida. Krioj, muĝoj — kaj tri dise pozantaj korpoj sur la tersurfaca planko, malferm-buŝaj korpoj. T’sajs trovis la ŝlosilon, malŝlosis la pordon, forkuris freneze tra la nokta mallumo.</p>

<p>Ŝi kuris trans la malhela kaj venta stepo, trans la vojo, stumblis en la flankfosaĵon, trenis sin supren ĝis la malvarma rando kaj falis sur la genuojn… Jen Tero! Ŝi rememoris Embeljonon, loko kie la plej malbonaj aĵoj estis floroj kaj papililoj. Ŝi rememoris pri kiel tiuj ĉi instigis al ŝi malamon.</p>

<p>Embeljono estis perdita, forlasita. Kaj T’sajs ploris.</p>

<p><a id="susur" href="01-V.xhtml#susur">Susurado</a> inter la <a id="erik" href="01-V.xhtml#erik">erikoj</a> atentigis ŝin. Ŝokite ŝi levis la kapon, aŭskultis. Kia nova fisurprizo por ofendi al ŝi la menson? La malbonintencaj sonoj pluis, simile al zorgaj paŝofaloj. Ŝi serĉis la mallumon en teruro.</p>

<p>Nigra figuro ŝtele eniris ŝian vidkampon, silente paŝetante laŭ la fosaĵo. Per la lumo de lampiroj ŝi vidis lin — Deodando vagis el la arbaro, senhara hom-estaĵo kun <a id="bragx" href="01-V.xhtml#bragx">braĝe</a> nigra haŭto, bela vizaĝo, malbeligita kaj demonigita per du dentegoj brilantaj longe, akre kaj blanke malsupren super la lipo. Ĝi vestiĝis per leda jungilaraĵo, kaj ĝiaj longaj fendtruaj okuloj fikis malsate je  T’sajs. Li eksaltis al ŝi kun jubilea krio.</p>

<p>T’sajs eskapis stumble, falis, puŝe ekstarigis sin. Kriegante, ŝi forkuris trans la stepo, senatente pri gratantaj <a id="uleks" href="01-V.xhtml#uleks">uleksoj,</a> vundantaj dornoj. La Deodando saltkuris poste, ellasanta nenaturajn muĝojn.</p>

<p>Trans stepo, herbaĵo, monteto, dornejo kaj rivereto, trans la mallumaj sovaĝejoj daŭris la ĉaso, la knabino kuregante kun okuloj alrigardantaj nenion, la ĉasanto eligante siajn sopirajn muĝojn.</p>

<p>Malklara formo, lumaĵo aperis je la antaŭo — kabana dometo. T’sajs, la spirado pene plora, ŝancelis al la pordlimo. La pordo kompate eblis puŝiĝi. Ŝi enfalis, fermegis la pordon, faligis la trabon. La Deodanda pezeco alfrapis kontraŭ tiun barilon.</p>

<p>La pordo estis dika, la fenestroj malgrandaj kaj surkrucitaj per fero. Ŝi sekuris. Ŝi faletis sur la genuojn, spiro raspa en gorĝo, kaj malrapide fadis en senkonsciecon…</p>

<p>La viro kiu loĝis en la kabano leviĝis de sia sidejo ĉe la fajro, alta, larĝa je ŝultroj, moviĝanta kun kurioze malrapida paŝado. Eblis ke li estis juna viro, sed neniu povus certiĝi, ĉar kovre super lia vizaĝo kaj kapo pendis nigra kapuĉa tolo. Malantaŭ la porokulaj tranĉtruoj estis stabilaj bluaj okuloj.</p>

<p>La viro venis por stari super T’sajs, kiu kuŝis kvazaŭ pupo sur la ruĝa brika planko. Li kaŭris, levis la malrigidan formon, kaj portis ŝin al dika remburita benko apud la fajro. Li deprenis ŝiajn sandalojn, ŝian tremantan rapiron, ŝian malsekegan mantelon. Li portis <a id="ungvent" href="01-V.xhtml#ungvent">ungventon</a> kaj aplikis ĝin al ŝiaj dornvundoj kaj kontuzoj. Li volvis ŝin en mola flanela blankedo, surkusenigis ŝian kapon, kaj certiĝinta ke ŝi komfortis, refoje sidigis sin apud la fajro.</p>

<p>La Deodando ekstera estis atendinta, kaj estis rigardinta tra la fere barita fenestro. Nun ĝi alfrapis la pordon.</p>

<p>“Kiu estas?” vokis la viro en la nigra kapuĉo, torde turniĝanta.</p>

<p>“Mi deziras tiun kiu eniris. Mi malsatas por ŝia karno,” diris la mola voĉo de la Deodando.</p>

<p>La viro en la kapuĉo parolis akre.</p>

<p>“Iru, antaŭ ol mi eldiros sorĉon por bruligi vin per fajro. Neniam revenu!”</p>

<p>“Mi iras,” diris la Deodando, ĉar li multe timis magion, kaj foriris en la nokton.</p>

<p>Kaj la viro turniĝis kaj sidiĝis por rigardadi en la fajron.</p>

<p class="center">
	<img class="break" alt="***" src="images/break.png"/>
</p>

<p>T’sajs sensis varmetan, fortodoran likvaĵon en la buŝo kaj malfermis la okulojn. Genuante apud ŝi estis alta viro, nigre kapuĉita. Unu brako subtenis ŝiajn ŝultrojn kaj kapon, alia tenis arĝentan kuleron al ŝia buŝo.</p>

<p>T’sajs kliniĝis time for. “Kivetu,” diris la viro. “Nenio minacos vin.” Malrapide, dubeme, ŝi trankviliĝis kaj kuŝis senmove.</p>

<p>Ruĝa sunlumo verŝis internen tra la fenestroj, kaj la dometo varmetis. Ĝiaj muroj paneliĝis per ora ligno, kun <a id="fret" href="01-V.xhtml#fret">fretaĵoj</a> farbitaj per ruĝo kaj bluo kaj bruno laŭ cirklo ĉe la plafono. Nun la viro portis pluan <a id="brog" href="01-V.xhtml#brog">brogaĵon</a> de la fajro, panon el la ŝranko, kaj metis ilin antaŭ ŝi. Post momenta hezito, T’sajs manĝis.</p>

<p>Rememoro subite venis al ŝi; ŝi tremis, rigardis terure ĉirkaŭ la ĉambro. La viro atentis pri ŝia strikta vizaĝo. Li kurbiĝis kaj metis manon ĉe ŝia kapo. T’sajs kuŝis kviete, duone en terurega anticipo.</p>

<p>“Vi estas sekura ĉi tie,” diris la viro. “Timu nenion.”</p>

<p>T’sajs spertis malfokusiĝon. Ŝiaj palpebroj fariĝis pezaj. Ŝi dormis.</p>

<p>Kiam ŝi vekiĝis la dometo malplenis, kaj la brun-<a id="karmezin" href="01-V.xhtml#karmezin">karmezina</a> sunlumo striis kline internen tra fenestro transĉambra. Ŝi streĉis la brakojn, intermetis manon sub la kapon, kaj kuŝadis pensante. Tiu ĉi viro en nigra kapuĉo, kiu li estas? Ĉu li malbonas? Ĉio alia de Tero preteris komprenon. Tamen, li estis farinta nenion al ŝi dolorigan… Ŝi ekvidis siajn vestojn sur la planko. Ŝi leviĝis de la lit-seĝo kaj vestis sin. Ŝi iris al la pordo kaj puŝis ĝin malferme. Antaŭ ŝi etendiĝis la stepo, fadiĝante malproksimen trans la sub-klineco de la horizonto. Je ŝia maldekstro pintis elstaraĵo el rokaj krutaĵoj, nigra ombreco kaj trokolore ruĝaj ŝtonoj. Dekstre etendiĝis la nigra rando de la arbaro.</p>

<p>Ĉu tio ĉi estas bela? T’sajs primeditis. Ŝia tordita cerbo vidis malhelecon en la sinsekveco de la stepo, tranĉan akrecon je krutaĵoj, kaj en la arbaro — teruron.</p>

<p>Ĉu tio ĉi estas belo? Respondo al ŝi mankis, ŝi turnis kline la kapon, rigardis tra kunpremitaj palpebroj. Ŝi aŭdis piedpaŝojn, saltis ekturniĝe, larĝ-okula, atendanta ion ajn. Estis li de la nigra kapuĉo, kaj T’sajs kliniĝis malantaŭen kontraŭ la pordo-framo.</p>

<p>Ŝi rigardis lin alveni, alta kaj forta, malrapida je paŝado. Kial li portas la kapuĉon? Ĉu li hontas pro la vizaĝo? Ŝi povis kompreni iom pri tio, ĉar ŝi mem trovis la homan vizaĝon mallogan — objekto el akvecaj okuloj, malsekaj malplaĉaj aperturoj, spongecaj elkreskaĵoj.</p>

<p>Li haltis antaŭ ŝi. “Ĉu vi malsatas?”</p>

<p>T’sajs konsideris. “Jes.”</p>

<p>“Do ni manĝu.”</p>

<p>Li eniris la dometon, kirlis vivige la fajron, kaj surstangetis viandon. T’sajs staris sendecide en la fojno. Ŝi ĉiam antaŭe servis sin mem. Ŝi sentis maltrankvilecon: kuna agado estis ideo kiun ŝi jam ne renkontis.</p>

<p>La viro baldaŭ leviĝis, kaj ili iris sidi por manĝi ĉe lia tablo.</p>

<p>“Rakontu al mi pri vi mem,” li diris post kelkaj momentoj. Do T’sajs, kiu neniam lernis kiel esti alia ol senarta, diris al li sian rakonton, jene:</p>

<p>“Mi estas T’sajs. Mi venis al Tero de Embeljono, kie la magiisto Pandelumo kreis min.”</p>

<p>“Embeljono? Kie estas Embeljono? Kaj kiu estas Pandelumo?”</p>

<p>“Kie Embeljono?” ŝi rediris konfuzite. “Ĝi estas en loko kio ne estas Tero. Ĝi ne tre grandas, kaj lumoj el multaj koloroj venas el la ĉielo. Pandelumo loĝas ĉe Embeljono. Li estas la plej granda sorĉisto vivanta — tiel li min diras.”</p>

<p>“Aa,” la viro diris. “Eble mi komprenas…”</p>

<p>“Pandelumo kreis min,” daŭrigis T’sajs, “sed io estis misa en la desegna modelo.” Kaj T’sajs rigardegis en la fajron. “Mi vidas la mondon kiel malhelan lokon el hororaĵoj; ĉiuj sonoj al mi estas tro akraj, ĉiuj vivantaj estuloj estas abomenindaj, laŭ malsamaj gradoj — aĵoj el <a id="limak" href="01-V.xhtml#limak">limakeca</a> movado kaj interna malpuregeco. Dum la unua duono de mia vivo mi pensis nur pri premi subpiede, dispremi, detrui. Mi konis nenion krom malamo. Iam mi renkontis mian fratinon T’sajn, kiu samas je mi sed sen la difekto. Ŝi diris al mi pri amo kaj belo kaj feliĉo — kaj mi venis al Tero serĉante ĉi tiujn.”</p>

<p>La funebre seriozaj okuloj studis ŝin.</p>

<p>“Ĉu vi trovis ilin?”</p>

<p>“Ĝis nun,” diris T’sajs per voĉo perdita en pensoj, “Mi trovis nur tiajn fiaĵojn kiajn mi neniam antaŭe renkontis eĉ dum terur-sonĝoj.” Malrapide ŝi rakontis al li pri siaj aventuroj.</p>

<p>“Kompatinda kreitulino,” li diris kaj refoje okupiĝis pri studi ŝin.</p>

<p>“Mi pensas ke mi min mortigu,” diris T’sajs, per la sama voĉo de pens-foresteco, “ĉar tio kion mi deziras estas senlime perdita.” Kaj la viro, rigardanta, vidis kiel la ruĝa posttagmeza suno koloriĝis kupre je haŭto, atentis priobservis la malstriktan nigran hararon, la longajn pensoplenajn okulojn. Li tremis pri la ideo, ke ĉi tiu kreitulino estu perdita inter la polvo de la forgestitaj <a id="duilion" href="01-V.xhtml#duilion">duilionoj</a> de Tero.</p>

<p>“Ne!” li diris akre. T’sajs ekrigardis lin kun surprizo. Certe, la vivo onia apartenas al oni mem, por trakti laŭ la propra volo.</p>

<p>“Ĉu vi trovis nenion sur Tero,” li demandis, “kion vi bedaŭrus forlasi?”</p>

<p>T’sajs kunpremis la brovojn. “Mi povas pensi pri nenio — krom se eble ĝi estu la paco de tiu ĉi dometo.”</p>

<p>La viro ridis. “Do tiu ĉi estos via hejmo, por tiom longe kiom ajn vi deziros, kaj mi provos montri al vi ke la mondo foje bonas — kvankam fakte — ” lia voĉo ŝanĝiĝis “ — mi ne estas trovinta ĝin tiel.”</p>

<p>“Rakontu al mi,” diris T’sajs, “kio estas via nomo? Kial vi portas la kapuĉon?”</p>

<p>“Mia nomo? Edur,” li diris en voĉo subite acerba. “Edur estas sufiĉe da ĝi. Mi portas la maskon pro la plej malbonfaregema virino el Askolajs — Askolajs, Almerio kaj Kaŭĉikŭo — la tuta mondo. Ŝi refaris mian vizaĝon tiel ke mi ne povas toleri la propran aspekton.”</p>

<p>Li trankviliĝis, lace ridis. “Ne plu bezoniĝas kolero nun.”</p>

<p>“Ĉu ŝi vivas ankoraŭ?”</p>

<p>“Jes, ŝi vivas, kaj sendube ankoraŭ faras malbonegon sur ĉiu kiun ŝi renkontas.” Li sidis rigardanta en la fajron. “Iam mi sciis nenion pri tio. Ŝi estis juna, bela, ŝarĝita de mil bonodoroj kaj ĉarma ludemo. Mi loĝis apud la maro — en blanka kampdometo inter <a id="popl" href="01-V.xhtml#popl">poploj</a>. Trans Haveno Tenebroso la <a id="kab" href="01-V.xhtml#kab">Kabo</a> de Malĝoja Rememoro etendis en la oceano, kaj kiam sunsubiro faris ruĝa la ĉielon kaj nigraj la montojn, la kabo ŝajne dormis sur la akvo kiel unu el la praaj ter-dioj… Mian tutan vivon mi loĝadis tie, kaj tiel kontentis kiel oni povas dum la mortanta Tero elĝiras siajn finajn malmultajn turniĝojn.</p>

<p>“Iun matenon mi suprenrigardis de miaj stel-mapoj kaj vidis Ĝavejn-on paŝantan tra la portalo. Ŝi estis tiel juna kaj svelta kiel vi. Ŝia hararo estis mirinde ruĝa, kaj individuaj haroj falis antaŭ ŝiaj ŝultroj. Ŝi estis ege bela, kaj — en sia blanka robo — pura kaj senkulpa.</p>

<p>“Mi amis ŝin, kaj ŝi diris ke ŝi amis min. Kaj ŝi donis al mi bandon el nigra metalo por porti. En mia blindeco mi fiksis ĝin al la pojno, neniel rekonanta ĝin por la abmonena runo kio ĝi estis. Kaj semajnoj da granda ĝojego pasis. Sed baldaŭ mi trovis, ke Ĝavejn estis iu kun mallumaj urĝoj tiaj kiaj la amo de homa viro neniam povus satigi. Kaj iun meznokton mi trovis ŝin ĉirkaŭbrakita de nigra nuda demono, kaj la vido trudis al mi la menson.</p>

<p>“Mi forstaris fisurprizita. Mi mem ne vidiĝis, kaj mi malrapide foriris. Je la mateno ŝi venis kurante trans la teraso ridetanta kaj feliĉa, kiel infano. ‘Foriru de mi,’ mi diris al ŝi. ‘Vi abomenindas preter kalkulebleco.’ Ŝi diris vorton kaj la runo sur mia brako min sklavigis. La menso mia restis propra, sed la korpo apartenis al ŝi, devigita obei ŝiajn vortojn.</p>

<p>“Kaj ŝi devigis, ke mi rakontu tion kion mi vidis, kaj ŝi ĝojaĉis kaj mokis. Kaj ŝi devigis min al abomenindegaj humiligadoj, kaj elvokis aĵulojn el Kalu, el Favun, el Ĝeldred, por moki kaj fiuzi mian korpon. Ŝi devigis, ke mi observu ŝian ludadon kun tiuj aĵuloj, kaj kiam mi identigis tiun kiu naŭzigis min plejege, per magio ŝi donis al mi ties vizaĝon, la vizaĝo kiun mi portas nun.”</p>

<p>“Ĉu tiaj virinoj povas ekzisti?” miris T’sajs.</p>

<p>“Ja tiel.” La sombraj bluaj okuloj studis ŝin atente. “Finfine iun nokton dum la demonoj rulĵetis min trans la krutaĵoj malantaŭ la montetoj, silika roko tiris la runon de sur la brako. Kaj mi liberiĝis; Mi kantetis sorĉon kio ekflugigis la aĵojn kriegantajn tra la ĉielo, kaj retretis al la kampodometo.</p>

<p>“Kaj mi renkontis Ĝavejnon ruĝharan en la granda halo, kaj ŝiaj okuloj esprimis malvarmete kaj senkulpe. Mi eltiris mian tranĉilon por stabi al ŝi la gorĝon, sed ŝi diris, ‘Haltiĝu! Mortigu min kaj vi por ĉiam portos vian demonan vizaĝon, ĉar mi sola scias pri kiel ĝin ŝanĝi.’ Poste ŝi kuris indiferente feliĉa el la dometo, kaj mi, senkapabla toleri pluan vidadon de tiu loko, venis al la stepo. Kaj ĉiam mi serĉas ŝin, por regajni la vizaĝon.”</p>

<p>“Kie estas ŝi nun?” demandis T’sajs, kies malfacilaĵoj ŝajnis malgrandaj kompare al tiuj de Edur.</p>

<p>“Je morgaŭa nokto, mi scias pri kie ŝin trovi. Estos la nokto Nigra Sabato — la nokto dediĉita al la malbono ek de la naskiĝo de Tero.”</p>

<p>“Kaj ĉu vi ĉeestos tiun festivalon?”</p>

<p>“Ne kiel celebranto — malgraŭ fakte,” diris Edur kun ĉagreno, “sen mia kapuĉo mi estus unu el la aĵuloj kiuj ĉeestas, kaj pasus sen priatento.”</p>

<p>T’sajs tremis kaj premis sin kontraŭ la muron. Edur vidis la geston kaj suspiris.</p>

<p>Alia ideo leviĝis en ŝi. “Post ĉiom da malbono kion vi jam suferadis, ĉu ankoraŭ en la mondo trovas vi belon?”</p>

<p>“Ja certe,” diris Edur. “Vidu pri kiel etendiĝas la stepo, malplena kaj pura, el mirinde subtilaj koloroj. Vidu pri kiel la krutaĵoj leviĝas grandmaniere, kvazaŭ la spino de la mondo. Kaj vi,” li rigardadis ŝian vizaĝon, “vi havas belon preteran ol ĉio.”</p>

<p>“Preter Ĝavejnon?” demandis T’sajs, kaj rigardis esprimante konfuzon tiam kiam Edur ridis.</p>

<p>“Ja preter Ĝavejnon,” li informis ŝin certige.</p>

<p>La cerbo de T’sajs’ ekpensis laŭ nova direkto.</p>

<p>“Kaj Ĝavejn, ĉu vi volas venĝi vin kontraŭ ŝi?”</p>

<p>“Ne,” respondis Edur, okuloj rigardantaj for trans la stepo. “Kio estas venĝo? Mi zorgas nenion pri tio. Baldaŭ, kiam la suno estingiĝos, homoj kune rigardados en la eternan nokton, kaj ĉiuj mortos, kaj Tero portos sian historion, siajn ruinojn, la montojn eroditajn por fariĝi nuraj rondaĵoj — ĉiuj en senliman mallumon. Pro kio venĝo?”</p>

<p>Post nelonge ili eliris la dometon kaj vagis trans la stepo, Edur provante montri al ŝi belecon — la malrapida rivero Skaŭm fluanta inter verdaj junkoj, nuboj sorbantaj la malfortan sunlumon super la krutaĵoj, birdo ŝvebanta laŭ cirklo sur etenditaj flugiloj, la larĝa fumeca disetendiĝo de Modavna Stepo. Kaj T’sajs strebis ĉiam devigi la cerbon, ke ĝi vidu tiujn ĉi belecojn, kaj ĉiam ŝi malsukcesis. Sed ŝi jam lernis limigi la sovaĝan koleron kion la vidaĵoj de la mondo antaŭe instigis al ŝi. Kaj ŝia bezono pri mortigado malgrandiĝis, kaj ŝia vizaĝo malstriktiĝadis el sia daŭra firmeco.</p>

<p>Do ili vagadis plu, ĉiu perdita en propraj pensoj. Kaj ili rigardis la malgajan gloron de la sunsubiro, kaj ili vidis la malrapidajn blankajn stelojn supreniri la ĉielon.</p>

<p>“Ĉu ne belas la steloj?” flustris Edur tra sia nigra kapuĉo. “Ili havas nomojn pli malunajn ol la homaro.”</p>

<p>Kaj T’sajs, trovante nur mornecon en la sunsubiro, kaj pensante la stelojn nur etaj sparkoj en sensignifaj ordoj ne povis respondi.</p>

<p>“Certas, ke du pli misfortunaj homoj nenie ekzistas,” ŝi suspiris.</p>

<p>Edur diris nenion. Ili paŝadis en silento. Subite li ektenis al ŝi la brakon kaj tiris ŝin grunden inter uleksoj. Tri grandaj formoj pasis flugilumante trans la krepuska ĉiellumo. “Pelgrejnoj!”</p>

<p>Ili flugis proksime supere — gargojlaj estuloj, kun flugiloj knarantaj kiel rustaj haspoj. T’sajs spertis ekvidon de mola ledeca korpo, granda hakilforma beko, ĉien-serĉantaj okuloj en plene sulkita vizaĝo. Ŝi ŝrumpis kontraŭ Eduron. La pelgrejno flugilumis trans la arbaro.</p>

<p>Edur ridis acerbe. “Vi ŝrumpas for de la vizaĝo de pelgrejno. La aspekto kion mi portas forflugigus eĉ la pelgrejnoj mem.”</p>

<p>La sekvan matenon li kondukis ŝin en la arbaron, kie la arboj donis sensaĵon pri Embeljono. Ili revenis al la dometo je la frua posttagmezo, kaj Edur apartiĝis por studi siajn librojn.</p>

<p>“Neniel estas mi magiisto,” li diris al ŝi bedaŭre. “Mi konas kelkajn simplajn sorĉojn. Tamen mi sorĉas fojfoje, kio eble gardos min kontraŭ danĝero ĉinokte.”</p>

<p>“Ĉinokte?” T’sajs demandis necerte, ĉar ŝi forgesis.</p>

<p>“Ĉinokte estos la Nigra Sabato, kaj mi devos iri por trovi Ĝavejnon.”</p>

<p>“Mi volas iri kun vi,” diris T’sajs. “Mi volas spekti la Nigran Sabaton, kaj ankaŭ Ĝavejnon.”</p>

<p>Edur certigis ŝin ke la vidaĵoj kaj sonoj hororos al ŝi kaj turmentos al ŝi la cerbon. T’sajs persistis, kaj Edur finfine permesis ke ŝi sekvu lin tiam, kiam du horojn postsunsubire li ekiris for laŭ la direkto je la krutaĵoj.</p>

<p>Trans la erikejoj, supren trans disfendemaj rokelstaraĵoj, Edur elektis vojon tra la mallumo, kun T’sajs prezentanta sveltan ombron malantaŭan. En nigran fendejon, supren laŭ ŝtona ŝtuparo, eltranĉita en la nememorebla prapasinteco, kaj elen sur la klifa supro, kun Modavna Stepo kiel nigra maro sube de ili.</p>

<p>Nun Edur gestis al T’sajs pri granda singardemo. Ili ŝteliris tra spaco inter du ture altaj rokegoj; kaŝite en la ombro, ili stude rigardadis la kunvenon suban.</p>

<p>Ili subenrigardis al <a id="amfiteatr" href="01-V.xhtml#amfiteatr">amfiteatro</a> lumigita per du brile bruantaj fajroj. En la mezo leviĝis diska platformo el ŝtono, alta kiel viro. Ĉirkaŭ la frajo, ĉirkaŭ la platformo, kvardek figuroj, vestitaj per grizaj monaĥaj kapuĉhavaj roboj, ŝvite onde ĝiradis, iliaj vizaĝoj ne videblaj.</p>

<p>T’sajs sentis aŭguran ekmalvarmiĝon. Ŝi rigardis al Edur dube.</p>

<p>“Eĉ ĉi tie estas belo,” li flustris. “Stranga kaj groteska, tamen vidaĵo por sorĉi la menson.” T’sajs rigardis denove kun iometa kompreno. Pli da robo- kaj kapuĉo-portantaj figuroj nun <a id="sinu" href="01-V.xhtml#sinu">sinuadis</a> antaŭ la fajroj; de kie ili venis T’sajs ne estis observinta. Evidentis ke la festivalo ĵus komencis, ke la celebrantoj nur antaŭvokadis siajn pasiojn.</p>

<p>Ili danc-marŝis, pied-trenis, plektiĝis mezen kaj elen, kaj baldaŭ komencis dampe ĉantadi.</p>

<p>La ondado kaj gestado fariĝis febra, la mantele vestitaj figuroj kunpremis sin pli proksime ĉirkaŭ la patformo. Kaj nun unu saltis sur la platformon kaj demetis sian robon — mez-aĝan sorĉistinon havanta malalt-dikan korpon kun granda larĝa vizaĝo. Ŝi havis ekstaz-esprimajn brilero-plenajn okulojn, grandaj korperoj pumpantaj en senĉesa idiota movado. Buŝo malferma, lango elstara, rigida nigra hararo kiel uleks-arbusto, falanta de flanko al flanko antaŭ ŝia vizaĝo kiam ŝi skuis la kapon, ŝi dancis <a id="lasciv" href="01-V.xhtml#lasciv">lascivan</a> flanke moviĝan dancon en la lumo de la fajroj, rigardante ruzesprime al la kunvenularo. La ĉantado de la <a id="kapriol" href="01-V.xhtml#kapriol">kapriolantaj</a> figuroj sube de ŝi ŝvelis por fariĝi naŭza ĥoro, kaj superkape malhelaj formoj aperis, surteriĝantaj kun malica memfido.</p>

<p>La homamaso komencis gliti el siaj roboj, tiel malkovrante ĉiujn manierojn de viroj kaj virinoj, maljunaj kaj junaj — orang-hararaj sorĉistinoj el la Monto Kobalta; arbaraj sorĉistoj el Askolajs; blank-barbaj magiistoj de la Lando Malgaja, kun babilantaj etaj <a id="sukub" href="01-V.xhtml#sukub">sukuboj.</a> Kaj tiu vestita en lukse bela silko estis Princo Datul Omaŭt de Kanasparo, la urbo de falintaj kolonoj trans la Golfo Melantuno. Alia kreitulo de skvamoj kaj elstare rigardegaj okuloj devenis el la lacert-homoj ĉe la nudaj montetoj de Suda Almerio. Kaj jen tiuj du knabinoj, neniam apartaj, estis Saponedoj, la preskaŭ-elmortinta raso el la nordaj <a id="tundr" href="01-V.xhtml#tundr">tundroj.</a> La sveltaj mallum-okulaj uloj estis <a id="nekrofagx" href="01-V.xhtml#nekrofagx">nekrofaĝoj</a> el la Lando de la Falanta Muro. Kaj la sonĝem-okula sorĉistino kun bluaj haroj — ŝi loĝas ĉe la Kabo de Malĝoja Rememoro kaj atendas nokte sur la strando por iu kiu venas el la maro.</p>

<p>Kaj dum la malalt-dika sorĉistino kun nigra malorda hararo kaj svingiĝantaj mamoj dancadis, la <a id="komuni" href="01-V.xhtml#komuni">komuniiĝantoj</a> fariĝis <a id="ekzalt" href="01-V.xhtml#ekzalt">ekzaltitaj,</a> levis la brakojn, tordis la korpojn, <a id="pantomim" href="01-V.xhtml#pantomim">pantomimis</a> pri ĉiom da fiecoj kaj perversecoj kiujn ili povis elpensi.</p>

<p>Krom unu — kvieta figuro ankoraŭ volvita en sia mantelo, moviĝanta malrapide tra la <a id="saturnali" href="01-V.xhtml#saturnali">saturnaliaĵoj</a> kun mirinda gracieco. Nun ŝi paŝis supren sur la platformon, lasis la mantelon fali for de la korpo, kaj Ĝavejn staris montrata en alkroĉema robo el nebulaĵo, kuntirita ĉirkaŭ la talio, freŝa kaj ĉasta kiel mara salŝpruco. Brilantaj ruĝaj haroj falis sur la ŝultroj kiel rivereto, kaj buklaj hararoj pendis sur la mamoj. Ŝiaj grandaj grizaj okuloj esprimis modeste, frageca buŝo iomete malferma, ŝi rigardis ien kaj tien inter la amaso. Ili vokis kaj virkoke blekis, kaj Ĝavejn, kun <a id="tantal" href="01-V.xhtml#tantal">tantaliga</a> malrapido, movis sian korpon.</p>

<p>Ĝavejn dancis. Ŝi levis la brakojn, sinue mallevis ilin, tordante la korpon sur sveltaj blankaj gamboj… Ĝavejn dancis, ŝia vizaĝo brilanta kun la plej sengardaj pasioj. Malhela formo malleviĝis de supere, bela duon-homo, kaj li kunigis sian korpon al tiu de Ĝavejn en fantasta ĉirkaŭbrako. Kaj la amaso suba kriis, saltis, ruliĝis, memĵetis, kune partoprenis rapidan 
<a id="klimaks" href="01-V.xhtml#klimaks">klimakson</a> de siaj antaŭaj <a id="burlesk" href="01-V.xhtml#burlesk">burleskaĵoj.</a></p>

<p>De inter la krutaĵoj T’sajs rigardis, la menso afliktita de intenseco tia kian neniu normala cerbo povus kompreni. Sed — je stranga paradokso — la vidaĵo kaj sono <a id="fascin" href="01-V.xhtml#fascin">fascinis</a> ŝin, etendiĝis suben je ŝia menstordiĝo, tuŝis la mallumajn kordojn kiuj <a id="latent" href="01-V.xhtml#latent">latentas</a> en ĉiuj homoj. Edur subenrigardis al ŝi, okuloj brilantaj blu-fajre, kaj ŝi rigardadis responde en tumulto da kontraŭaj emocioj. Lia esprimo <a id="spasm" href="01-V.xhtml#spasm">spasmis</a> kaj li turnis sin for; post longe ŝi turniĝis rigardi la <a id="orgi" href="01-V.xhtml#orgi">orgion</a> suban — drogo-sonĝo, ondaĵo el sovaĝa karno en flagra fajrolumo. Preskaŭ-palpebla <a id="auxr" href="01-V.xhtml#auxr">aŭro</a> sendiĝis supren, tordiĝo de spaco plektita el diversaj malvirtoj. Kaj la demonoj falflugis kiel birdoj, surteriĝante kaj partoprentante la <a id="delir" href="01-V.xhtml#delir">deliran</a> agadon. Abomenan vizaĝon post vizaĝo vidis T’sajs, kaj ĉiu brulvundis al ŝi la cerbon ĝis ŝi pensis ke ŝi devus kriegi kaj morti — vidaĵoj el rigardaĉaj okuloj, vezikaj vangoj, halucine frenezaj korpoj, nigraj vizaĝoj kun spika nazo, esprimoj ofendegaj al pripenso, skvermaj, saltetantaj, rampantaj, la vomaĵo el demon-landoj. Kaj unu havis nazon kiel tri-falda blanka vermo, buŝon kiu estis putra makula kavaĵo, makulaj vangegoj kaj nigra misforma frunto; la tuta ulaĵo estanta objekto el vomigo kaj hororo. Al tiu direktis Edur la rigardon de T’sajs. Ŝi vidis kaj ŝiaj muskoloj kramfis. “Jen,” diris Edur en kaŝa voĉo, “jen estas vizaĝo kiu spegulas tiun sub tiu ĉi kapuĉo.” Kaj T’sajs, rigardegante al la nigra kaŝilo de Edur, ŝrumpis malantaŭen.</p>

<p>Li ridis malforte, amare… Post momento T’sajs etendis kaj tuŝis lian brakon. “Edur.”</p>

<p>Li turniĝis ree al ŝi. “Jes?”</p>

<p>“Mia cerbo difektas. Mi malamas ĉion kion mi vidas. Mi ne povas regi la timojn. Tamen tio kio kuŝas sube de mia cerbo — mia sango, mia kopro, mia spirito — tio kiu estas mi mem amas vin, vian memon kiu subas de la masko.”</p>

<p>Edur studis la blankan vizaĝon kun strebega intenseco. “Kiel vi povas ami kiam samtempe vi malamas?”</p>

<p>“Mi vin malamas kun la malamo kion mi havas por la tuta mondo; mi vin amas per emocio kion nenio alia instigas.”</p>

<p>Edur turniĝis for. “Ni konsistas el stranga paro…”</p>

<p>La <a id="agit" href="01-V.xhtml#agit">agito,</a> la ĝemsonaj interkuniĝoj de karno kaj duon-karno kvietiĝis. Alta viro en konusa ĉapelo aperis sur la platformo. Li klinigis malantaŭen la kapon, elvokis sorĉdiron al la ĉielo, plektis run-signojn en la aero per la brakoj. Kaj dum li ĉantis, alte supere komencis aperi giganta ondanta figuro, alta, pli alta ol la plej altaj arboj, pli alta ol la ĉielo. Ĝi formiĝis malrapide, verdaj nebuloj faldiĝantaj kaj malfaldiĝantaj, kaj baldaŭ la aspekto klariĝis — ondanta formo de virino, bela, serioza, majesta. La figuro malrapide stabiliĝis, lumanta per ekster-tera verda lumo. Ŝi ŝajne havis orajn harojn, bukle suprenplektitajn laŭ modo de la pretermemora pasinteco, kaj ŝiaj vestoj estis tiaj de la prauloj.</p>

<p>La magiisto kiu estis alvokinta ŝin kriis, ekzultis, laŭtege parolis vastajn ventajn mokojn kiuj sonoris preter la krutaĵoj.</p>

<p>“Ŝi vivas!” murmuris T’sajs ŝokita. “Ŝi movas! Kiu ŝi estas?”</p>

<p>“Estas Etodea, diino de la kompato, el tempo dum kiam la suno ankaŭ flavis,” diris Edur.</p>

<p>La magiisto ĵete etendis sian brakon kaj granda fulmo el purpura fajro flugis supren tra la ĉielo kaj ŝprucis kontraŭ la malklaran formon. La kalma vizaĝo tordiĝis en dolorego, kaj la rigardantaj demonoj, sorĉistinoj kaj nekrofaĝoj elvokis sian ĝojon. La magiisto sur la platformo eketendis la brakon refoje kaj fulmo post fulmo da purpura fajro ekĵetiĝis supren por vundi la kaptitan diinon. La hup-sonoj kaj ĝojkrioj de tiuj proksimaj al la fajro estis teruraj por la aŭdo.</p>

<p>Poste soniĝis klara fora voksono de <a id="klarion" href="01-V.xhtml#klarion">klariono,</a> tranĉante akre tra la ekzultado. La agitintoj ekhaltiĝis senspire atentaj.</p>

<p>La klariono, muzika kaj brilsona, sonis refoje, plilaŭte, sono fremda al tiu ĉi loko. Kaj nun, alsupriĝanta la krutaĵojn kiel rompiĝanta marondo, alkuregis trupego da verde vestitaj viroj, moviĝanta kun fantasta volego.</p>

<p>“Valdarjo!” kriis la magiisto sur la platformo, kaj la verda figuro de Etodea ondiĝis kaj malaperis.</p>

<p>Paniko viŝiĝis tra la amfiteatro. Estis raŭkaj krioj, ĉirkaŭsvarmo de intertaj korpoj, nubiĝo da leviĝantaj formoj kiam la demonoj celis flugi. Kelke da sorĉistoj staris kuraĝe por ĉanti sorĉojn de fajro, dissolvo, kaj paralizigo kontraŭ la atako, sed ĉeestis forta kontraŭa magio, kaj la invadantoj saltis senvunditaj en la amfiteatron, sursaltigante la platformon. Iliaj glavoj leviĝis kaj falis, hakantaj, tranĉantaj, stabantaj sen kompato aŭ deteno.</p>

<p>“La Verda Legio de Valdarjo de Justa,” flustris Edur. “Vidu, jen li staras!” Li indikis al sombra nigre vestita figuro ĉe la supro de la montetara kresto, rigardanta ĉion kun sovaĝa plaĉiĝo.</p>

<p>Nek eskapis la demonoj. Dum kiam ili flugilumis tra la nokto, grandaj birdoj rajdataj de viroj falflugis malsupren el la mallumo. Kaj tiuj ĉi portis tubojn kiuj ŝprucigis konusojn da erodega lumo, kaj la demonoj kiuj proksimis ties kampojn eligis terurajn kriegojn kaj ekfalis grunden, kie ili eksplodis en nigran polvon.</p>

<p>Kelkaj sorĉistoj eskapis al la krutaĵoj, por eke turniĝi kaj sinkaŝi inter la ombroj. T’sajs kaj Edur aŭdis rampegadon kaj anheladon de sube. Panike suprengrimpanta la rokojn estis tiu kiun Edur venis por serĉi — Ĝavejn, ŝiaj ruĝaj haroj fluantaj malantaŭen de ŝia senmakula juna vizaĝo. Edur eksaltis, kaptis ŝin, <a id="kramp" href="01-V.xhtml#kramp">krampis</a> ŝin inter fortaj brakoj.</p>

<p>“Venu,” li diris al T’sajs, kaj portante la baraktantan figuron, li marŝis for tra la ombroj.</p>

<p>Post ioma tempo ili pasis malsupren kaj sur la stepon, la tumulto fadis en la malproksimeco. Edur starige demetis la virinon, malbindis al ŝi la buŝon. Ŝi ekvidis por la unua fojo tiun kiu estis ŝin kaptinta. La furiozo elĉerpiĝis de ŝia esprimo kaj tra la mallumo rideto ekvideblis. Ŝi kombis siajn ruĝajn harojn per la fingroj, ĝustigis la harojn por fali malantaŭ la ŝultroj, tutatempe rigardante al Edur. T’sajs vagis proksimen, kaj Ĝavejn turnis al ŝi taksan rigardon.</p>

<p>Ŝi ridis. “Do, Edur, vi malfidelis je mi; vi trovis novan amatinon.”</p>

<p>“Ŝi estas nenia koncerno via,” diris Edur.</p>

<p>“Sendu ŝin for,” diris Ĝavejn, “kaj mi amos vin refoje. Ĉu vi memoras pri kiel vi min kisis unuafoje sub la poploj, sur la teraso de via kampara dometo?”</p>

<p>Edur eligis abruptan akran ridon. “Ekzistas nur unu afero kion mi postulas de vi, kaj tio estas mi vizaĝo.”</p>

<p>Kaj Ĝavejn mokis lin. “Via vizaĝo? Kio misas pri tio kion vi nun portas? Vi pli taŭgas je ĝi; kaj preter ĉiu okazo, via antaŭa vizaĝo perdiĝis.”</p>

<p>“Perdiĝis? Kiel?”</p>

<p>“Li kiu portis ĝin estis eksplodigita ĉi tiun nokton fare de la Verda Legio, estu ke Kraan konservu iliajn vivantajn cerbojn en acido!”</p>

<p>Edur turnis siajn bluajn okulojn al la krutaĵoj.</p>

<p>“Pro tio via aspekto nun estas polvo, nigra polvo,” Edur, en neregebla kolerego, paŝis antaŭen kaj batis al la dolĉe impertinenta vizaĝo. Sed Ĝavejn faris rapidan malantaŭan paŝon.</p>

<p>“Singardu, Edur, krom se mi mistraktu vin per magio. Eblas ke vi poste iru lambe marŝanta kaj saltanta kun korpo taŭga je via vizaĝo. Kaj via bela malhel-harara knabino estus ludilo por demonoj.”</p>

<p>Edur regis sin kaj faris paŝon retroan, liaj okuloj bruletantaj.</p>

<p>“Ankaŭ mi havas magion, kaj eĉ sen tio mi vin batus silentige per la pugno antaŭ ol vi povus eldiri la unuan kadron de via sorĉo.”</p>

<p>“Ho, pri tio ni atendu,” kriis Ĝavejn, saltete dancanta for. “Ĉar mi havas sorĉeton de mirinda simpleco.” Dum Edur al ŝi eksaltis ŝi jam parolis sorĉeton. Edur eke haltiĝis mezpaŝe, liaj brakoj falis ambaŭflanke sen ajna volo, kaj li fariĝis estulo sen volo, ĉiom da lia volo ĉerpita per la parazite suĉa magio.</p>

<p>Sed Ĝavejn staris en precize la sama pozo, kaj ŝiaj grizaj okuloj rigardadis senesprime. Nur T’sajs estis libera — ĉar T’sajs portis la runon de Pandelumo kiu reflektis magion retroen al tiu kiu ĝin sendis.</p>

<p>Ŝi staris konfuze en la malluma nokto, la du senmovaj figuroj starantaj kvazaŭ <a id="somnambul" href="01-V.xhtml#somnambul">somnambuloj</a> antaŭ ŝi. Ŝi kuris al Edur, tiris al ties brako. Li rigardis ŝin kun malatentaj okuloj.</p>

<p>“Edur! Kio misas je vi?” Kaj Edur, ĉar lia volo estis paralizita, tiel ke li devigiĝis respondi ĉiujn demandojn kaj obei ĉiujn ordonojn, respondis al ŝi.</p>

<p>“La sorĉistino parolis sorĉon kiu lasis min sen volo. Pro tio mi ne povas movi aŭ paroli sen ordono.”</p>

<p>“Kion mi faru? Kiel mi savu vin?” enketis la maltrankviligita knabino. Kaj, kvankam Edur estis sen volo, li ankoraŭ tenis sian penson kaj pasion. Li povis doni al ŝi tian informon kian ŝi petis, kaj nenion plu.</p>

<p>“Vi devas ordoni min al agado kio venkos la sorĉistinon.”</p>

<p>“Sed kiel mi sciu pri tiu ĉi agado?”</p>

<p>“Vi demandos kaj mi vin respondos.”</p>

<p>“Nu, ĉu ne estus pli efike se mi ordonus, ke vi agu laŭ la direktoj de via propra cerbo?”</p>

<p>“Jes.”</p>

<p>“Do faru tiel; agu en ĉiaj cirkonstancoj tiel kiel Edur mem estus aganta.”</p>

<p>Jene en la mallumo de nokto la sorĉo de Ĝavejn la sorĉistino estis ĉirkaŭirita kaj nuligita. Edur regajnis la volon kaj kondutis laŭ sia normalaj inklinoj. Li alproksimiĝis al la senmova Gavejn.</p>

<p>“Ĉu vi timas min nun, sorĉistino?”</p>

<p>“Jes,” diris Ĝavejn. “Mi ja timas vin.”</p>

<p>“Ĉu veras, ke la vizaĝo kiun vi ŝtelis de mi nun estas nigra polvo?”</p>

<p>“Via vizaĝo estas en la nigra polvo de la eksplodigita demono.”</p>

<p>La bluaj okuloj rigardis ŝin senmove tra la longtruoj de la kapuĉo.</p>

<p>“Kiel mi regajnu ĝin?”</p>

<p>“Tio estas fortega magio, etendi en la pasintecon; kaj nun via vizaĝo estas pasintecaĵo. Magio pli forta ol la mia bezoniĝas, magio pli forta ol tio kion la sorĉistoj de Tero kaj demon-mondoj posedas. Mi scias pri nur du kiu fortas sufiĉe por fari muldon de la pasinteco. Unu nomiĝas Pandelumo, kiu loĝas en mult-kolora lando — ”</p>

<p>“Embeljono,” murmuris T’sajs.</p>

<p>“ — sed la sorĉdiro por vojaĝi al tiu ĉi lando forgesiĝis. Krome estas iu alia, kiu estas nenia sorĉisto, kiu scias nenian magion. Por rehavi vian vizaĝon, vi devas peti ĝin de unu el tiuj ĉi,” kaj Ĝavejn haltis, la demando de Edur jam respondita.</p>

<p>“Kiu estas la aliulo?” li demandis.</p>

<p>“Mi ne scias lian nomon. Antaŭ longe en la pasinteco, longe preter pensebleco, tiel diras la legendo, raso el justa popolo vivis en lando orienta de la Montaro Maŭrenrona, trans la Lando de la Falanta Muro, apud la bordo de grandega maro. Ili konstruis urbon el turpintoj kaj malaltaj vitraj kupoloj, kaj loĝadis kun multa kontenteco. Al tiu ĉi popolo dio mankis, kaj post iom ili sentis bezonon por unu kiun ili povu adori. Do ili konstruis lumbrilan templon el oro, vitro kaj granito, larĝan kiel la Rivero Skaŭm’ kie ĝi trafluas la Valon de Gravuritaj Tomboj, same grandan laŭ ĝia longo, kaj pli altan ol la arboj de la nordo. Kaj ĉi tiu popolo el honestaj homoj amasiĝis en la templo, kaj ĉiuj eksendis fortegan preĝon, adoran alvokon, kaj, tiel diras la legendo, dio muldita el la volego de tiu ĉi popolo ekestiĝis, kaj li estis el iliaj kvalitoj, dia ulo de absoluta justeco.</p>

<p>“La urbo eventuale disfalis, la templo fariĝis vitraj pecetoj kaj splitaĵoj, la popolo malaperis. Sed la dio ankoraŭ restas, fiksita por ĉiam ĉe la loko kie ties popolo lin adoradis. Kaj tiu ĉi dio havas povon preter magio. Al ĉiu kiu lin alfrontas, la dio elvolas kaj justo ekestiĝas. Pro tio malmultaj kuraĝas porti siajn vizaĝojn antaŭ tiu ĉi dio.”</p>

<p>“Do al tiu ĉi dio ni iros,” diris Edur kun <a id="makabr" href="01-V.xhtml#makabr">makabra</a> plezuro. “Ni tri, kaj ni tri alfrontos justecon.”</p>

<p>Ili reiris trans la stepo al la kabano de Edur, kaj li serĉis siajn librojn por trovi metodon kio transportos ilin al la praa loko. Vane; li havis nenian tian magion por komandi. Li turniĝis al Ĝavejn.</p>

<p>“Ĉu vi scias pri magio kapabla porti nin al tiu ĉi praa dio?”</p>

<p>“Jes.”</p>

<p>“Kio estas tiu ĉi magio?”</p>

<p>“Mi vokos tri flugilhavajn estulojn el la Feraj Montoj, kaj ili portos nin.”</p>

<p>Edur akre rigardis la blankan vizaĝon de Ĝavejn.</p>

<p>“Kian rekompencon ili postulas?”</p>

<p>“Ili mortigas tiujn kiujn ili portas.”</p>

<p>“Aĥ, sorĉistino,” eksklamis Edur, “eĉ kun via volo drogita viaj respondoj honestas trompe, vi provas malbonfari al ni.” Li staris ture super la belega fiaĵo de ruĝaj haroj kaj malsekaj lipoj. “Kiel ni vojaĝu al la dio senvundite kaj neatakite?”</p>

<p>“Vi devas meti la flugilhavajn estulojn sub bindiĝo.”</p>

<p>“Voku la aĵulojn,” Edur ordonis, “kaj metu ilin sub la bindiĝo; kaj bindu ilin per ĉiom da sorĉaĵoj kiom vi scias.”</p>

<p>Ĝavejn vokis la kreitulojn; ili surteriĝis per klapmovaj grandaj ledecaj flugiloj. Ŝi bindis ilin sub kontrakto de sekureco, kaj ili ĝemetis kaj stampis pro <a id="desapont" href="01-V.xhtml#desapont">desapontiĝo.</a></p>

<p>La tri pozigis sin por rajdi, kaj la kreituloj portis ilin rapide tra la nokta aero, kio jam odoris je mateno.</p>

<p>Orienten, senĉese orienten. Sunleviĝis, kaj la malhela ruĝa suno balonumis malrapide supren en la malluman ĉielon. La nigra Montaro Maŭrenrona pasis sube; kaj la nebula Lando de la Falanta Muro forlasiĝis malantaŭen. Sude estis la dezertoj de Almerio, kaj antikva mar-plafono postplenigita de ĝangalo; je nordo, la sovaĝaj arbaroj.</p>

<p>Dum tute la tago ili flugadis, super polvaj malplenejoj, sekaj klifoj, plua grandega montaro, kaj ĵus kiam venis sunsubiro ili malrapide glitis suben super verda parkego.</p>

<p>Antaŭe lumis multbrilera maro. La flugilhavaj aĵuloj surteriĝis ĉe larĝa strando, kaj Ĝavejn bindis ilin je movmalkapabolo por atendi ilian reiron.</p>

<p>La strando, la arbaro malantaŭa, je ambaŭ mankis ajna signo pri la mirinda urbo antikva. Sed je duono da <a id="mejl" href="01-V.xhtml#mejl">mejlo</a> marflanke leviĝis kelkaj rompitaj kolonoj.</p>

<p>“La maro venis,” Edur murmuris. “La urbo sinkis.”</p>

<p>Li vadis maren. La maro estis kalma kaj neprofunda. T’sajs kaj Ĝavejn sekvis. Kun la akvo ĉirkaŭ iliaj talioj, kaj krepusko malheliĝanta en la ĉielo, ili trairis la rompitajn kolonojn de la antikva templo.</p>

<p>Sombre medita etoso plenigis la lokon, senpasia, supermonda, el senlimaj volo kaj potenco.</p>

<p>Edur staris ĉe la mezo de la malnovega templo.</p>

<p>“Dio el la pasinteco!” li vokegis. “Mi ne scias pri kiel vi nomiĝas, aŭ mi vokus vin per la nomo. Ni tri venis de fora lando orienta por peti justecon de vi. Se vi aŭdas kaj administros al ni ĉiuj nian meritaĵon, komuniku per signo!”</p>

<p>Malalttona <a id="sibl" href="01-V.xhtml#sibl">sibleca</a> voĉo venis el la aero: “Mi aŭdas kaj donos al ĉiu sian meritaĵon.” Kaj ĉiu vidis vidaĵon de ora ses-braka figuro kun ronda, kalma vizaĝo, sidanta senpasie en la navo de la giganta templo.</p>

<p>“Al mi senigiĝs la vizaĝo,” diris Edur. “Se vi juĝas min merita, redonu la vizaĝon kiun mi antaŭe portis.”</p>

<p>La dio de la vidaĵo etendis siajn ses brakojn.</p>

<p>“Mi serĉis vian menson. Justeco estos farata. Vi rajtas demeti vian kapuĉon.” Malrapide, Edur deprenis sian maskon. Li metis manon al la vizaĝo. Ĝi estis lia propra.</p>

<p>T’sajs alrigardis lin senemocie. “Edur!” ŝi anhelis. “Mia cerbo estas senmanka! — <i>Mi vidas la mondon!</i>”</p>

<p>“Al ĉiu kiu venas, justo fariĝas,” diris la sibileca voĉo.</p>

<p>Ili aŭdis ĝemon. Ili turnis kaj rigardis al Ĝavejn. Kie la belega vizaĝo, la franga buŝo, la senmakula haŭto?</p>

<p>Ŝia nazo estis tri-falda skvermanta aĉaĵo, ŝia buŝo estis putriĝanta malkulaĵo. Ŝi havis pendantaj makulaj vangegoj kaj pinta nigra frunto. La sola restaĵo simila je Ĝavejn estis la longaj ruĝaj haroj pendantaj trans la ŝultroj.</p>

<p>“Al ĉiu kiu venas, justo fariĝas,” diris la voĉo, kaj la vidaĵo templa fadis, kaj refoje la malvarmeta akvo de la krepuska maro ondetadis al iliaj talioj, kaj la rompitaj kolonoj klinis nigraj kontraŭ la ĉielo.</p>

<p>Ili reiris malrapide al la flugilhavaj estuloj.</p>

<p>Edur turniĝis al Ĝavejn. “Iru,” li ordonis. “Flugu reire al via kaŝloĝejo. Kiam la suno subiros je morgaŭ, liberigu vin de la sorĉaĵo. Neniam maltrankviligu nin estontece, ĉar mi havas magion kiu avertus min kaj eksplodigus vin se vi proksimiĝus.”</p>

<p>Kaj Ĝavejn senvorte suriris sian nigran kreitulon kaj flugilumis for tra la nokto.</p>

<p>Edur turniĝis al T’sajs, kaj ektenis ŝian manon. Li rigardadis malsupren al ŝia klinita blanka vizaĝo, en la okulojn brilantajn kun tia febra feliĉego ke ili ŝajnis bruli. Li kliniĝis kaj kisis al ŝi la frunton; poste, kune, manon en mano, ili aliris siajn malpacience atendantajn flugilhavajn kreitulojn, kaj tiel flugis revene al Askolajs.</p>


<p class="center">
  <a href="01-04.xhtml">
    <img class="break" alt="ĉapitra fino" src="images/fino.png"/>
  </a>
</p>

<!-->

<p class="left"><a id="C_0690_" href="1-3.xhtml#_0690_"><b></b></a>  </p>
<a id="B_0690_" href="1-V.xhtml#C_0690_"></a>

<p class="left"><a id="C_0700_" href="1-3.xhtml#_0700_"><b></b></a>  </p>
<a id="B_0700_" href="1-V.xhtml#C_0700_"></a>

<p class="left"><a id="C_0710_" href="1-3.xhtml#_0710_"><b></b></a>  </p>
<a id="B_0710_" href="1-V.xhtml#C_0710_"></a>

<p class="left"><a id="C_0720_" href="1-3.xhtml#_0720_"><b></b></a>  </p>
<a id="B_0720_" href="1-V.xhtml#C_0720_"></a>

<p class="left"><a id="C_0730_" href="1-3.xhtml#_0730_"><b></b></a>  </p>
<a id="B_0730_" href="1-V.xhtml#C_0730_"></a>

<p class="left"><a id="C_0740_" href="1-3.xhtml#_0740_"><b></b></a>  </p>
<a id="B_0740_" href="1-V.xhtml#C_0740_"></a>

<p class="left"><a id="C_0750_" href="1-3.xhtml#_0750_"><b></b></a>  </p>
<a id="B_0750_" href="1-V.xhtml#C_0750_"></a>

<p class="left"><a id="C_0760_" href="1-3.xhtml#_0760_"><b></b></a>  </p>
<a id="B_0760_" href="1-V.xhtml#C_0760_"></a>

<p class="left"><a id="C_0770_" href="1-3.xhtml#_0770_"><b></b></a>  </p>
<a id="B_0770_" href="1-V.xhtml#C_0770_"></a>

<p class="left"><a id="C_0780_" href="1-3.xhtml#_0780_"><b></b></a>  </p>
<a id="B_0780_" href="1-V.xhtml#C_0780_"></a>

<p class="left"><a id="C_0790_" href="1-3.xhtml#_0790_"><b></b></a>  </p>
<a id="B_0790_" href="1-V.xhtml#C_0790_"></a>

<p class="left"><a id="C_0800_" href="1-3.xhtml#_0800_"><b></b></a>  </p>
<a id="B_0800_" href="1-V.xhtml#C_0800_"></a>

<p class="left"><a id="C_0810_" href="1-3.xhtml#_0810_"><b></b></a>  </p>
<a id="B_0810_" href="1-V.xhtml#C_0810_"></a>

<p class="left"><a id="C_0820_" href="1-3.xhtml#_0820_"><b></b></a>  </p>
<a id="B_0820_" href="1-V.xhtml#C_0820_"></a>

<p class="left"><a id="C_0830_" href="1-3.xhtml#_0830_"><b></b></a>  </p>
<a id="B_0830_" href="1-V.xhtml#C_0830_"></a>

<p class="left"><a id="C_0840_" href="1-3.xhtml#_0840_"><b></b></a>  </p>
<a id="B_0840_" href="1-V.xhtml#C_0840_"></a>

<p class="left"><a id="C_0850_" href="1-3.xhtml#_0850_"><b></b></a>  </p>
<a id="B_0850_" href="1-V.xhtml#C_0850_"></a>

<p class="left"><a id="C_0860_" href="1-3.xhtml#_0860_"><b></b></a>  </p>
<a id="B_0860_" href="1-V.xhtml#C_0860_"></a>

<p class="left"><a id="C_0870_" href="1-3.xhtml#_0870_"><b></b></a>  </p>
<a id="B_0870_" href="1-V.xhtml#C_0870_"></a>

<p class="left"><a id="C_0880_" href="1-3.xhtml#_0880_"><b></b></a>  </p>
<a id="B_0880_" href="1-V.xhtml#C_0880_"></a>

<p class="left"><a id="C_0890_" href="1-3.xhtml#_0890_"><b></b></a>  </p>
<a id="B_0890_" href="1-V.xhtml#C_0890_"></a>

<p class="left"><a id="C_0900_" href="1-3.xhtml#_0900_"><b></b></a>  </p>
<a id="B_0900_" href="1-V.xhtml#C_0900_"></a>

<p class="left"><a id="C_0910_" href="1-3.xhtml#_0910_"><b></b></a>  </p>
<a id="B_0910_" href="1-V.xhtml#C_0910_"></a>

<p class="left"><a id="C_0920_" href="1-3.xhtml#_0920_"><b></b></a>  </p>
<a id="B_0920_" href="1-V.xhtml#C_0920_"></a>

<p class="left"><a id="C_0930_" href="1-3.xhtml#_0930_"><b></b></a>  </p>
<a id="B_0930_" href="1-V.xhtml#C_0930_"></a>

<p class="left"><a id="C_0940_" href="1-3.xhtml#_0940_"><b></b></a>  </p>
<a id="B_0940_" href="1-V.xhtml#C_0940_"></a>

<p class="left"><a id="C_0950_" href="1-3.xhtml#_0950_"><b></b></a>  </p>
<a id="B_0950_" href="1-V.xhtml#C_0950_"></a>

<p class="left"><a id="C_0960_" href="1-3.xhtml#_0960_"><b></b></a>  </p>
<a id="B_0960_" href="1-V.xhtml#C_0960_"></a>

<p class="left"><a id="C_0970_" href="1-3.xhtml#_0970_"><b></b></a>  </p>
<a id="B_0970_" href="1-V.xhtml#C_0970_"></a>

<p class="left"><a id="C_0980_" href="1-3.xhtml#_0980_"><b></b></a>  </p>
<a id="B_0980_" href="1-V.xhtml#C_0980_"></a>

<p class="left"><a id="C_0990_" href="1-3.xhtml#_0990_"><b></b></a>  </p>
<a id="B_0990_" href="1-V.xhtml#C_0990_"></a>

<p class="left"><a id="C_1000_" href="1-3.xhtml#_1000_"><b></b></a>  </p>
<a id="B_1000_" href="1-V.xhtml#C_1000_"></a>

<p class="left"><a id="C_1010_" href="1-3.xhtml#_1010_"><b></b></a>  </p>
<a id="B_1010_" href="1-V.xhtml#C_1010_"></a>

<p class="left"><a id="C_1020_" href="1-3.xhtml#_1020_"><b></b></a>  </p>
<a id="B_1020_" href="1-V.xhtml#C_1020_"></a>

<p class="left"><a id="C_1030_" href="1-3.xhtml#_1030_"><b></b></a>  </p>
<a id="B_1030_" href="1-V.xhtml#C_1030_"></a>

<p class="left"><a id="C_1040_" href="1-3.xhtml#_1040_"><b></b></a>  </p>
<a id="B_1040_" href="1-V.xhtml#C_1040_"></a>

<p class="left"><a id="C_1050_" href="1-3.xhtml#_1050_"><b></b></a>  </p>
<a id="B_1050_" href="1-V.xhtml#C_1050_"></a>

<p class="left"><a id="C_1060_" href="1-3.xhtml#_1060_"><b></b></a>  </p>
<a id="B_1060_" href="1-V.xhtml#C_1060_"></a>

<p class="left"><a id="C_1070_" href="1-3.xhtml#_1070_"><b></b></a>  </p>
<a id="B_1070_" href="1-V.xhtml#C_1070_"></a>

<p class="left"><a id="C_1080_" href="1-3.xhtml#_1080_"><b></b></a>  </p>
<a id="B_1080_" href="1-V.xhtml#C_1080_"></a>

<p class="left"><a id="C_1090_" href="1-3.xhtml#_1090_"><b></b></a>  </p>
<a id="B_1090_" href="1-V.xhtml#C_1090_"></a>

<p class="left"><a id="C_1100_" href="1-3.xhtml#_1100_"><b></b></a>  </p>
<a id="B_1100_" href="1-V.xhtml#C_1100_"></a>

<p class="left"><a id="C_1110_" href="1-3.xhtml#_1110_"><b></b></a>  </p>
<a id="B_1110_" href="1-V.xhtml#C_1110_"></a>

<p class="left"><a id="C_1120_" href="1-3.xhtml#_1120_"><b></b></a>  </p>
<a id="B_1120_" href="1-V.xhtml#C_1120_"></a>

<p class="left"><a id="C_1130_" href="1-3.xhtml#_1130_"><b></b></a>  </p>
<a id="B_1130_" href="1-V.xhtml#C_1130_"></a>

<p class="left"><a id="C_1140_" href="1-3.xhtml#_1140_"><b></b></a>  </p>
<a id="B_1140_" href="1-V.xhtml#C_1140_"></a>

<p class="left"><a id="C_1150_" href="1-3.xhtml#_1150_"><b></b></a>  </p>
<a id="B_1150_" href="1-V.xhtml#C_1150_"></a>

<p class="left"><a id="C_1160_" href="1-3.xhtml#_1160_"><b></b></a>  </p>
<a id="B_1160_" href="1-V.xhtml#C_1160_"></a>

<p class="left"><a id="C_1170_" href="1-3.xhtml#_1170_"><b></b></a>  </p>
<a id="B_1170_" href="1-V.xhtml#C_1170_"></a>

<p class="left"><a id="C_1180_" href="1-3.xhtml#_1180_"><b></b></a>  </p>
<a id="B_1180_" href="1-V.xhtml#C_1180_"></a>

<p class="left"><a id="C_1190_" href="1-3.xhtml#_1190_"><b></b></a>  </p>
<a id="B_1190_" href="1-V.xhtml#C_1190_"></a>

<p class="left"><a id="C_1200_" href="1-3.xhtml#_1200_"><b></b></a>  </p>
<a id="B_1200_" href="1-V.xhtml#C_1200_"></a>

<p class="left"><a id="C_1210_" href="1-3.xhtml#_1210_"><b></b></a>  </p>
<a id="B_1210_" href="1-V.xhtml#C_1210_"></a>

<p class="left"><a id="C_1220_" href="1-3.xhtml#_1220_"><b></b></a>  </p>
<a id="B_1220_" href="1-V.xhtml#C_1220_"></a>

<p class="left"><a id="C_1230_" href="1-3.xhtml#_1230_"><b></b></a>  </p>
<a id="B_1230_" href="1-V.xhtml#C_1230_"></a>

<p class="left"><a id="C_1240_" href="1-3.xhtml#_1240_"><b></b></a>  </p>
<a id="B_1240_" href="1-V.xhtml#C_1240_"></a>

<p class="left"><a id="C_1250_" href="1-3.xhtml#_1250_"><b></b></a>  </p>
<a id="B_1250_" href="1-V.xhtml#C_1250_"></a>

<p class="left"><a id="C_1260_" href="1-3.xhtml#_1260_"><b></b></a>  </p>
<a id="B_1260_" href="1-V.xhtml#C_1260_"></a>

<p class="left"><a id="C_1270_" href="1-3.xhtml#_1270_"><b></b></a>  </p>
<a id="B_1270_" href="1-V.xhtml#C_1270_"></a>

<p class="left"><a id="C_1280_" href="1-3.xhtml#_1280_"><b></b></a>  </p>
<a id="B_1280_" href="1-V.xhtml#C_1280_"></a>

<p class="left"><a id="C_1290_" href="1-3.xhtml#_1290_"><b></b></a>  </p>
<a id="B_1290_" href="1-V.xhtml#C_1290_"></a>

<p class="left"><a id="C_1300_" href="1-3.xhtml#_1300_"><b></b></a>  </p>
<a id="B_1300_" href="1-V.xhtml#C_1300_"></a>

<p class="left"><a id="C_1310_" href="1-3.xhtml#_1310_"><b></b></a>  </p>
<a id="B_1310_" href="1-V.xhtml#C_1310_"></a>

<p class="left"><a id="C_1320_" href="1-3.xhtml#_1320_"><b></b></a>  </p>
<a id="B_1320_" href="1-V.xhtml#C_1320_"></a>

<p class="left"><a id="C_1330_" href="1-3.xhtml#_1330_"><b></b></a>  </p>
<a id="B_1330_" href="1-V.xhtml#C_1330_"></a>

<p class="left"><a id="C_1340_" href="1-3.xhtml#_1340_"><b></b></a>  </p>
<a id="B_1340_" href="1-V.xhtml#C_1340_"></a>

<p class="left"><a id="C_1350_" href="1-3.xhtml#_1350_"><b></b></a>  </p>
<a id="B_1350_" href="1-V.xhtml#C_1350_"></a>

<p class="left"><a id="C_1360_" href="1-3.xhtml#_1360_"><b></b></a>  </p>
<a id="B_1360_" href="1-V.xhtml#C_1360_"></a>

<p class="left"><a id="C_1370_" href="1-3.xhtml#_1370_"><b></b></a>  </p>
<a id="B_1370_" href="1-V.xhtml#C_1370_"></a>

<p class="left"><a id="C_1380_" href="1-3.xhtml#_1380_"><b></b></a>  </p>
<a id="B_1380_" href="1-V.xhtml#C_1380_"></a>

<p class="left"><a id="C_1390_" href="1-3.xhtml#_1390_"><b></b></a>  </p>
<a id="B_1390_" href="1-V.xhtml#C_1390_"></a>

<p class="left"><a id="C_1400_" href="1-3.xhtml#_1400_"><b></b></a>  </p>
<a id="B_1400_" href="1-V.xhtml#C_1400_"></a>

<p class="left"><a id="C_1410_" href="1-3.xhtml#_1410_"><b></b></a>  </p>
<a id="B_1410_" href="1-V.xhtml#C_1410_"></a>

<p class="left"><a id="C_1420_" href="1-3.xhtml#_1420_"><b></b></a>  </p>
<a id="B_1420_" href="1-V.xhtml#C_1420_"></a>

<p class="left"><a id="C_1430_" href="1-3.xhtml#_1430_"><b></b></a>  </p>
<a id="B_1430_" href="1-V.xhtml#C_1430_"></a>

<p class="left"><a id="C_1440_" href="1-3.xhtml#_1440_"><b></b></a>  </p>
<a id="B_1440_" href="1-V.xhtml#C_1440_"></a>

<p class="left"><a id="C_1450_" href="1-3.xhtml#_1450_"><b></b></a>  </p>
<a id="B_1450_" href="1-V.xhtml#C_1450_"></a>

<p class="left"><a id="C_1460_" href="1-3.xhtml#_1460_"><b></b></a>  </p>
<a id="B_1460_" href="1-V.xhtml#C_1460_"></a>

<p class="left"><a id="C_1470_" href="1-3.xhtml#_1470_"><b></b></a>  </p>
<a id="B_1470_" href="1-V.xhtml#C_1470_"></a>

<p class="left"><a id="C_1480_" href="1-3.xhtml#_1480_"><b></b></a>  </p>
<a id="B_1480_" href="1-V.xhtml#C_1480_"></a>

<p class="left"><a id="C_1490_" href="1-3.xhtml#_1490_"><b></b></a>  </p>
<a id="B_1490_" href="1-V.xhtml#C_1490_"></a>

<p class="left"><a id="C_1500_" href="1-3.xhtml#_1500_"><b></b></a>  </p>
<a id="B_1500_" href="1-V.xhtml#C_1500_"></a>

<p class="left"><a id="C_1510_" href="1-3.xhtml#_1510_"><b></b></a>  </p>
<a id="B_1510_" href="1-V.xhtml#C_1510_"></a>

<p class="left"><a id="C_1520_" href="1-3.xhtml#_1520_"><b></b></a>  </p>
<a id="B_1520_" href="1-V.xhtml#C_1520_"></a>

<p class="left"><a id="C_1530_" href="1-3.xhtml#_1530_"><b></b></a>  </p>
<a id="B_1530_" href="1-V.xhtml#C_1530_"></a>

<p class="left"><a id="C_1540_" href="1-3.xhtml#_1540_"><b></b></a>  </p>
<a id="B_1540_" href="1-V.xhtml#C_1540_"></a>

<p class="left"><a id="C_1550_" href="1-3.xhtml#_1550_"><b></b></a>  </p>
<a id="B_1550_" href="1-V.xhtml#C_1550_"></a>

<p class="left"><a id="C_1560_" href="1-3.xhtml#_1560_"><b></b></a>  </p>
<a id="B_1560_" href="1-V.xhtml#C_1560_"></a>

<p class="left"><a id="C_1570_" href="1-3.xhtml#_1570_"><b></b></a>  </p>
<a id="B_1570_" href="1-V.xhtml#C_1570_"></a>

<p class="left"><a id="C_1580_" href="1-3.xhtml#_1580_"><b></b></a>  </p>
<a id="B_1580_" href="1-V.xhtml#C_1580_"></a>

<p class="left"><a id="C_1590_" href="1-3.xhtml#_1590_"><b></b></a>  </p>
<a id="B_1590_" href="1-V.xhtml#C_1590_"></a>

<p class="left"><a id="C_1600_" href="1-3.xhtml#_1600_"><b></b></a>  </p>
<a id="B_1600_" href="1-V.xhtml#C_1600_"></a>

<p class="left"><a id="C_1610_" href="1-3.xhtml#_1610_"><b></b></a>  </p>
<a id="B_1610_" href="1-V.xhtml#C_1610_"></a>

<p class="left"><a id="C_1620_" href="1-3.xhtml#_1620_"><b></b></a>  </p>
<a id="B_1620_" href="1-V.xhtml#C_1620_"></a>

<p class="left"><a id="C_1630_" href="1-3.xhtml#_1630_"><b></b></a>  </p>
<a id="B_1630_" href="1-V.xhtml#C_1630_"></a>

<p class="left"><a id="C_1640_" href="1-3.xhtml#_1640_"><b></b></a>  </p>
<a id="B_1640_" href="1-V.xhtml#C_1640_"></a>

<p class="left"><a id="C_1650_" href="1-3.xhtml#_1650_"><b></b></a>  </p>
<a id="B_1650_" href="1-V.xhtml#C_1650_"></a>

<p class="left"><a id="C_1660_" href="1-3.xhtml#_1660_"><b></b></a>  </p>
<a id="B_1660_" href="1-V.xhtml#C_1660_"></a>

<p class="left"><a id="C_1670_" href="1-3.xhtml#_1670_"><b></b></a>  </p>
<a id="B_1670_" href="1-V.xhtml#C_1670_"></a>

<p class="left"><a id="C_1680_" href="1-3.xhtml#_1680_"><b></b></a>  </p>
<a id="B_1680_" href="1-V.xhtml#C_1680_"></a>

<p class="left"><a id="C_1690_" href="1-3.xhtml#_1690_"><b></b></a>  </p>
<a id="B_1690_" href="1-V.xhtml#C_1690_"></a>

<p class="left"><a id="C_1700_" href="1-3.xhtml#_1700_"><b></b></a>  </p>
<a id="B_1700_" href="1-V.xhtml#C_1700_"></a>

<p class="left"><a id="C_1710_" href="1-3.xhtml#_1710_"><b></b></a>  </p>
<a id="B_1710_" href="1-V.xhtml#C_1710_"></a>

<p class="left"><a id="C_1720_" href="1-3.xhtml#_1720_"><b></b></a>  </p>
<a id="B_1720_" href="1-V.xhtml#C_1720_"></a>

<p class="left"><a id="C_1730_" href="1-3.xhtml#_1730_"><b></b></a>  </p>
<a id="B_1730_" href="1-V.xhtml#C_1730_"></a>

<p class="left"><a id="C_1740_" href="1-3.xhtml#_1740_"><b></b></a>  </p>
<a id="B_1740_" href="1-V.xhtml#C_1740_"></a>

<p class="left"><a id="C_1750_" href="1-3.xhtml#_1750_"><b></b></a>  </p>
<a id="B_1750_" href="1-V.xhtml#C_1750_"></a>

<p class="left"><a id="C_1760_" href="1-3.xhtml#_1760_"><b></b></a>  </p>
<a id="B_1760_" href="1-V.xhtml#C_1760_"></a>

<p class="left"><a id="C_1770_" href="1-3.xhtml#_1770_"><b></b></a>  </p>
<a id="B_1770_" href="1-V.xhtml#C_1770_"></a>

<p class="left"><a id="C_1780_" href="1-3.xhtml#_1780_"><b></b></a>  </p>
<a id="B_1780_" href="1-V.xhtml#C_1780_"></a>

<p class="left"><a id="C_1790_" href="1-3.xhtml#_1790_"><b></b></a>  </p>
<a id="B_1790_" href="1-V.xhtml#C_1790_"></a>

<p class="left"><a id="C_1800_" href="1-3.xhtml#_1800_"><b></b></a>  </p>
<a id="B_1800_" href="1-V.xhtml#C_1800_"></a>

<p class="left"><a id="C_1810_" href="1-3.xhtml#_1810_"><b></b></a>  </p>
<a id="B_1810_" href="1-V.xhtml#C_1810_"></a>

<p class="left"><a id="C_1820_" href="1-3.xhtml#_1820_"><b></b></a>  </p>
<a id="B_1820_" href="1-V.xhtml#C_1820_"></a>

<p class="left"><a id="C_1830_" href="1-3.xhtml#_1830_"><b></b></a>  </p>
<a id="B_1830_" href="1-V.xhtml#C_1830_"></a>

<p class="left"><a id="C_1840_" href="1-3.xhtml#_1840_"><b></b></a>  </p>
<a id="B_1840_" href="1-V.xhtml#C_1840_"></a>

<p class="left"><a id="C_1850_" href="1-3.xhtml#_1850_"><b></b></a>  </p>
<a id="B_1850_" href="1-V.xhtml#C_1850_"></a>

<p class="left"><a id="C_1860_" href="1-3.xhtml#_1860_"><b></b></a>  </p>
<a id="B_1860_" href="1-V.xhtml#C_1860_"></a>

<p class="left"><a id="C_1870_" href="1-3.xhtml#_1870_"><b></b></a>  </p>
<a id="B_1870_" href="1-V.xhtml#C_1870_"></a>

<p class="left"><a id="C_1880_" href="1-3.xhtml#_1880_"><b></b></a>  </p>
<a id="B_1880_" href="1-V.xhtml#C_1880_"></a>

<p class="left"><a id="C_1890_" href="1-3.xhtml#_1890_"><b></b></a>  </p>
<a id="B_1890_" href="1-V.xhtml#C_1890_"></a>

<p class="left"><a id="C_1900_" href="1-3.xhtml#_1900_"><b></b></a>  </p>
<a id="B_1900_" href="1-V.xhtml#C_1900_"></a>

<p class="left"><a id="C_1910_" href="1-3.xhtml#_1910_"><b></b></a>  </p>
<a id="B_1910_" href="1-V.xhtml#C_1910_"></a>

<p class="left"><a id="C_1920_" href="1-3.xhtml#_1920_"><b></b></a>  </p>
<a id="B_1920_" href="1-V.xhtml#C_1920_"></a>

<p class="left"><a id="C_1930_" href="1-3.xhtml#_1930_"><b></b></a>  </p>
<a id="B_1930_" href="1-V.xhtml#C_1930_"></a>

<p class="left"><a id="C_1940_" href="1-3.xhtml#_1940_"><b></b></a>  </p>
<a id="B_1940_" href="1-V.xhtml#C_1940_"></a>

<p class="left"><a id="C_1950_" href="1-3.xhtml#_1950_"><b></b></a>  </p>
<a id="B_1950_" href="1-V.xhtml#C_1950_"></a>

<p class="left"><a id="C_1960_" href="1-3.xhtml#_1960_"><b></b></a>  </p>
<a id="B_1960_" href="1-V.xhtml#C_1960_"></a>

<p class="left"><a id="C_1970_" href="1-3.xhtml#_1970_"><b></b></a>  </p>
<a id="B_1970_" href="1-V.xhtml#C_1970_"></a>

<p class="left"><a id="C_1980_" href="1-3.xhtml#_1980_"><b></b></a>  </p>
<a id="B_1980_" href="1-V.xhtml#C_1980_"></a>

<p class="left"><a id="C_1990_" href="1-3.xhtml#_1990_"><b></b></a>  </p>
<a id="B_1990_" href="1-V.xhtml#C_1990_"></a>

<p class="left"><a id="C_2000_" href="1-3.xhtml#_2000_"><b></b></a>  </p>
<a id="B_2000_" href="1-V.xhtml#C_2000_"></a>

-->

</body>
</html>